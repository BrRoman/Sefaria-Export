{
    "text": {
        "0": {
            "0": "Și acestea sunt numele copiilor lui Israel veniți în Egipt: cu Iacov, fiecare bărbat și familia lui au venit.",
            "1": "Ruben, Simeon, Levi și Iuda;",
            "2": "Isahar, Zevulun și Beniamin;",
            "3": "Dan și Naftali, Gad și Așer.",
            "4": "Și a fost [așa]: toate persoanele ieșite din coapsa lui Iacov au fost șaptezeci de persoane; iar Iosef era în Egipt.",
            "5": "Și a murit Iosef, și toți frații săi, și toată generația aceea.",
            "6": "Iar copiii lui Israel au fost roditori și prolifici, s-au înmulțit și s-au întărit foarte, foarte mult, și s-a umplut țara de ei.",
            "7": "Și s-a ridicat un rege nou peste Egipt, care nu-l cunoștea pe Iosef.",
            "8": "Și a spus poporului său: „Iată, poporul copiilor lui Israel este mai numeros și mai puternic decât noi.",
            "9": "Haideți să ne purtăm cu dibăcie față de el, ca nu cumva să se înmulțească și, dacă se va isca vreun război, să se alăture și el dușmanilor noștri, și să lupte împotriva noastră și să urce din țară.”",
            "10": "Și au pus asupra lui supraveghetori de sarcini, ca să-l asuprească cu poverile lor; și el a construit orașe-grânar pentru Faraon: Pitom și Raamses.",
            "11": "Dar pe cât îl asupreau, pe atât el creștea și pe atât se răspândea; și [egiptenii] s-au scârbit de copiii lui Israel.",
            "12": "Și i-au înrobit egiptenii pe copiii lui Israel cu asprime zdrobitoare.",
            "13": "Le-au amărât viețile cu muncă grea, la mortar și la cărămizi și la toată munca de pe câmp; toată munca lor cu care i-au muncit era de o asprime zdrobitoare.",
            "14": "Și regele Egiptului le-a spus moașelor evreicelor – numele uneia fiind Șifra, iar numele celei de-a doua fiind Pua –",
            "15": "Și a spus: „Când le veți moși pe evreice și le veți vedea pe pietrele [de naștere], dacă este fiu, să-l omorâți, iar dacă este fiică, să trăiască.”",
            "16": "Dar moașele s-au temut de Dumnezeu și n-au făcut după cum le vorbise regele Egiptului și au ținut băieții în viață.",
            "17": "Și regele Egiptului le-a chemat pe moașe și le-a spus: „De ce ați făcut lucrul acesta și ați ținut băieții în viață?”",
            "18": "Și moașele i-au spus lui Faraon: „Căci evreicele nu sunt ca femeile egiptene, ci sunt vânjoase; până să vină moașa la ele, ele au și născut.”",
            "19": "Dumnezeu le-a făcut bine moașelor, iar poporul s-a mărit și a devenit foarte puternic.",
            "20": "Și a fost [astfel]: deoarece moașele s-au temut de Dumnezeu, El le-a făcut case<sup class=\"footnote-marker\">*</sup><i class=\"footnote\">Adică familii, aluzie la dinastia preoților care slujeau în Templu și la dinastia regală a lui David</i>. ",
            "21": "Și Faraon i-a poruncit întregului său popor, spunând: „Orice fiu care se va naște, să-l aruncați în râu și orice fiică să o țineți în viață!”"
        },
        "1": {
            "0": "Și a mers un bărbat din casa lui Levi și a luat [de soție] pe o fiică a lui Levi.",
            "1": "Femeia a zămislit și a născut un fiu; l-a văzut că este frumos și l-a ascuns trei luni.",
            "2": "Dar nu a mai putut să-l ascundă și a luat pentru el un coș de nuiele, l-a uns cu lut și cu smoală, a pus băiatul în el și l-a pus printre trestii, pe malul Fluviului.",
            "3": "Iar sora lui a stat la distanță, să știe ce i se va întâmpla.",
            "4": "Fiica lui Faraon a coborât să se scalde la Fluviu și tinerele ei [slujnice] mergeau de-a lungul Fluviului. Ea a văzut coșul între trestii și și-a trimis slujnica și l-a luat.",
            "5": "L-a deschis și l-a văzut pe băiat și iată, un copilaș plângea. Ei i s-a făcut milă de el și a spus: „Acesta este unul din băieții evreilor.”",
            "6": "Sora lui i-a spus fiicei lui Faraon: „Să merg să-ți chem o doică dintre evreice, care să-ți alăpteze băiatul?”",
            "7": "Fiica lui Faraon i-a spus: „Mergi!” Și tânăra a mers și a chemat-o pe mama băiatului.",
            "8": "Fiica Faraonului i-a spus: „Ia cu tine băiatul acesta și alăptează-mi-l și eu îți voi da plata.” Femeia a luat băiatul și l-a alăptat.",
            "9": "Băiatul a crescut și ea l-a adus la fiica lui Faraon și el i-a fost fiu; ea i-a pus numele Moise <sup class=\"footnote-marker\">*</sup><i class=\"footnote\">Ebr: <i>Moșe</i></i>și a spus: „Căci l-am scos din apă.”",
            "10": "Și a fost în acele zile: Moise a crescut și a ieșit la frații săi și le-a văzut poverile; și a văzut un egiptean lovind un evreu dintre frații săi.",
            "11": "El s-a uitat într-o parte și într-alta și a văzut că nu este nimeni și l-a lovit pe egiptean și l-a ascuns în nisip.",
            "12": "Și a ieșit a doua zi și iată, doi bărbați evrei erau prinși într-o încăierare. Și el i-a spus celui nelegiuit: „Pentru ce îți lovești semenul?”",
            "13": "Și el a spus: „Cine te-a pus căpetenie și judecător peste noi? Nu cumva vrei să mă omori, cum l-ai omorât pe egiptean?” Și Moise s-a temut și a spus: „Fără îndoială, lucrul este cunoscut.”",
            "14": "Faraon a auzit lucrul acesta și a căutat să-l omoare pe Moise, iar Moise a fugit de dinaintea lui Faraon și s-a așezat în țara Midianului și s-a așezat lângă [o] fântână.",
            "15": "Iar preotul Midianului avea șapte fete; ele au venit și au scos apă și au umplut jgheaburile ca să adape turma tatălui lor.",
            "16": "Păstorii au venit și le-au alungat. Și Moise s-a sculat și le-a salvat și le-a adăpat turma.",
            "17": "Ele au venit la Reuel<sup class=\"footnote-marker\">*</sup><i class=\"footnote\">Un alt nume pentru Itro, preotul Midianului (Cf. 3:1), care avea șapte nume: Itro, Reuel, Ieter, Hovav, Hever, Keni și Putiel. Posibil ca Reuel să fi fost tatăl lui Itro</i>, tatăl lor, și el a spus: „Cum de ați venit atât de repede astăzi?”",
            "18": "Ele au spus: „Un egiptean ne-a scăpat din mâna păstorilor, și ne-a și scos apă, și n-a adăpat turma.”",
            "19": "El le-a spus fiicelor sale: „Și unde este? De ce l-ați părăsit pe om? Chemați-l să mănânce pâine!”",
            "20": "Și Moise a consimțit să locuiască cu omul; și el i-a dat-o lui Moise pe fiica sa Țipora<sup class=\"footnote-marker\">*</sup><i class=\"footnote\">Însemnând „pasăre”, dar asociat și cu cuvântul arameic <i>țafra</i>, însemnând „dimineață”</i>.",
            "21": "Ea a născut un fiu și el i-a pus numele Gherșom<sup class=\"footnote-marker\">*</sup><i class=\"footnote\"><b>Gherșom </b>, de la <i>gher șam</i>, adică „străin [am fost] acolo”</i>, căci a spus: „Străin am fost într-o țară străină.”",
            "22": "Și a fost, în acele zile multe: regele Egiptului a murit și copiii lui Israel au gemut din pricina muncii și au strigat; și a urcat la Dumnezeu strigătul lor din pricina muncii.",
            "23": "Și a auzit Dumnezeu geamătul lor și Și-a amintit Dumnezeu de legământul Său cu Avraham, cu Isaac și cu Iacov.",
            "24": "Și i-a văzut Dumnezeu pe copiii lui Israel și a știut Dumnezeu."
        },
        "2": {
            "0": "Și Moise păstorea turma socrului său Itro, preotul Midianului; și a mânat turma departe în deșert<sup class=\"footnote-marker\">*</sup><i class=\"footnote\">Sau „dincolo de deșert”</i> și a ajuns către muntele lui Dumnezeu, la Horeb.",
            "1": "Și un înger al DOMNULUI i s-a arătat în văpaia focului, din mijlocul tufișului. El s-a uitat și iată, tufișul ardea în foc, însă tufișul nu se mistuia.",
            "2": "Moise [și-]a spus: „Mă voi da deoparte și voi vedea vedenia aceasta mare: cum de nu arde tufișul?”",
            "3": "DOMNUL a văzut că s-a dat deoparte să vadă și Dumnezeu l-a chemat din mijlocul tufișului și a spus: „Moise, Moise!” și el a spus: „Iată-mă!”",
            "4": "El a spus: „Nu te apropia încoace, scoate-ți încălțămintea din picioare, căci locul pe care stai este pământ sfânt.”",
            "5": "Și a spus: „Eu sunt Dumnezeul tatălui tău, Dumnezeul lui Avraham, Dumnezeul lui Isaac și Dumnezeul lui Iacov.” Iar Moise și-a ascuns fața, căci se temea să privească către Dumnezeu.",
            "6": "DOMNUL a spus: „Am văzut cu adevărat suferința poporului Meu care este în Egipt și strigătul lor din pricina supraveghetorilor lor l-am auzit, căci i-am cunoscut durerile.",
            "7": "Și am coborât ca să îl scap din mâna Egiptului și să îl ridic din țara aceea către o țară bună și întinsă, către o țară unde curge lapte și miere, către locul canaanitului, hititului, amoritului, perizitului, hivitului și iebusitului.",
            "8": "Și acum, iată, strigătul copiilor lui Israel a ajuns la Mine și Eu am văzut și chinul cu care egiptenii îi chinuiesc.",
            "9": "Și acum, du-te! Și Eu te voi trimite la Faraon ca să scoți pe poporul Meu, pe copiii lui Israel, din Egipt.”",
            "10": "Și Moise I-a spus lui Dumnezeu: „Cine sunt eu ca să merg la Faraon și să-i scot pe copiii lui Israel din Egipt?”",
            "11": "Și [Dumnezeu] a spus: „Căci [Eu] voi fi cu tine; și acesta să-ți fie semnul că Eu te-am trimis: când vei scoate poporul din Egipt, Îl veți sluji pe Dumnezeu pe muntele acesta.”",
            "12": "Moise I-a spus lui Dumnezeu: „Iată, [când] eu voi veni la copiii lui Israel și le voi spune: «Dumnezeul părinților voștri m-a trimis la voi», iar ei îmi vor spune: «Care Îi este numele?» – ce să le spun?”",
            "13": "Și Dumnezeu i-a spus lui Moise: „Eu-Voi-Fi-Cel-Ce-Voi-Fi”<sup class=\"footnote-marker\">*</sup><i class=\"footnote\">Ebr: <i>Eheie Așer Eheie</i></i>. Și a spus: „Așa să le spui copiilor lui Israel: «Eu-Voi-Fi m-a trimis la voi.»”",
            "14": "Și i-a mai spus Dumnezeu lui Moise: „Astfel să le spui copiilor lui Israel: «DOMNUL<sup class=\"footnote-marker\">*</sup><i class=\"footnote\">Tetragrama, numele sfânt al lui Dumnezeu, pronunțat <i>Adonai</i> în ritual și <i>Hașem</i> (adică „Numele”) în vorbirea curentă</i>, Dumnezeul părinților voștri, Dumnezeul lui Avraham, Dumnezeul lui Isaac și Dumnezeul lui Iacov, m-a trimis la voi. Acesta este numele Meu veșnic și aceasta este pomenirea Mea din generație în generație.»",
            "15": "Mergi și adună-i pe bătrânii lui Israel și spune-le: „DOMNUL, Dumnezeul părinților voștri mi S-a arătat, Dumnezeul lui Avraham, Isaac și Iacov, spunând: «Negreșit mi-am amintit de voi și de ce vi s-a făcut în Egipt.»",
            "16": "Și am spus: «Vă voi ridica din chinul Egiptului, spre țara canaanitului, hititului, amoritului, perizitului, hivitului și iebusitului, către o țară unde curge lapte și miere.»",
            "17": "Ei vor asculta de glasul tău. Și vei veni – tu și bătrânii lui Israel – la regele Egiptului și îi veți spune: «DOMNUL, Dumnezeul evreilor, ne-a ieșit în cale; și acum, te rugăm, lasă-ne să mergem cale de trei zile în deșert și să aducem jertfe DOMNULUI, Dumnezeului nostru.»",
            "18": "Dar Eu știu că regele Egiptului nu vă va lăsa să mergeți decât [forțat] de o mână puternică.",
            "19": "Și Îmi voi întinde mâna și voi lovi Egiptul cu toate minunile Mele pe care le voi face în mijlocul lui și [numai] după aceea el vă va da drumul.",
            "20": "Și voi face ca poporul acesta să capete trecere în ochii Egiptului și va fi că atunci când veți pleca, nu veți pleca cu mâinile goale.",
            "21": "Fiecare femeie va cere de la vecina ei și de la cea care locuiește în casa ei, vase de argint și vase de aur și haine; și le veți pune pe fiii voștri și pe fiicele voastre și veți goli Egiptul.”"
        },
        "3": {
            "0": "Moise a răspuns și a spus: „Dar nu mă vor crede și nu vor asculta de glasul meu, căci vor spune: «Nu ți S-a arătat DOMNUL.»”",
            "1": "Și DOMNUL i-a spus: „Ce ai în mână?” Și el a spus: „Un toiag.”",
            "2": "El a spus: „Aruncă-l pe pământ.” [Moise] l-a aruncat pe pământ și el a devenit șarpe și Moise a fugit dinaintea lui.",
            "3": "DOMNUL i-a spus lui Moise: „Întinde-ți mâna și apucă-l de coadă.” Și [Moise] și-a întins mâna și l-a apucat strâns și el a redevenit toiag în palma sa – ",
            "4": "„ca să creadă că DOMNUL, Dumnezeul părinților lor ți S-a arătat, Dumnezeul lui Avraham, Dumnezeul lui Isaac și Dumnezeul lui Iacov.”",
            "5": "DOMNUL i-a mai spus: „Bagă-ți mâna în sân!” Și el și-a băgat mâna în sân și a scos-o și iată, mâna lui era leproasă ca zăpada.",
            "6": "El a spus: „Bagă-ți din nou mâna în sân!” El și-a băgat din nou mâna în sân și a scos-o din sân și iată, redevenise cum era carnea lui.",
            "7": "„Și va fi, dacă nu te vor crede și nu vor asculta de glasul primului semn, vor crede glasul celui din urmă semn.",
            "8": "Și va fi, dacă nu vor crede nici în aceste două semne și nu vor asculta de glasul tău, să iei din apa Fluviului și să o verși pe uscat, iar apa pe care o vei lua din Fluviu se va preface în sânge, pe uscat.”",
            "9": "Moise I-a spus DOMNULUI: „Rogu-Te, Stăpâne, eu nu sunt un om al vorbelor, nici de ieri și nici de alaltăieri, nici de când vorbești cu slujitorul Tău, căci eu sunt greu de gură și greu de limbă.”",
            "10": "DOMNUL i-a spus: „Cine i-a dat omului gură? Sau cine îl face pe unul mut, sau surd, sau văzător, sau orb? Oare nu Eu, DOMNUL?",
            "11": "Și acum, du-te! Și Eu voi fi cu gura ta și te voi învăța ce să vorbești.”",
            "12": "El a spus: „Rogu-Te, Stăpâne, trimite [pe altcineva] pe care îl vei trimite!”",
            "13": "Mânia DOMNULUI s-a aprins împotriva lui Moise și [DOMNUL] a spus: „Oare nu există [și] fratele tău Aaron, levitul? Știu că el poate negreșit să vorbească. În plus, iată, el iese în întâmpinarea ta și când te va vedea, se va bucura în inima lui.",
            "14": "Tu vei vorbi cu el și vei pune cuvintele în gura lui; iar Eu voi fi cu gura ta și cu gura lui și vă voi învăța ce să faceți.",
            "15": "Și el va vorbi pentru tine către popor; și va fi gură pentru tine, iar tu vei fi pentru el [ca] Dumnezeu<sup class=\"footnote-marker\">*</sup><i class=\"footnote\">Adică va vorbi în numele tău, la fel cum Moise vorbea în numele lui Dumnezeu</i>.",
            "16": "Și să iei în mâna ta acest toiag, cu care vei face semnele.”",
            "17": "Și Moise a mers și s-a întors la socrul său Ieter<sup class=\"footnote-marker\">*</sup><i class=\"footnote\">Un alt nume pentru Itro</i> și i-a spus: „Lasă-mă, te rog, să plec și să mă întorc la frații mei care sunt în Egipt și să văd dacă încă mai sunt în viață.” Și Itro i-a spus lui Moise: „Mergi în pace!”",
            "18": "Și DOMNUL i-a spus lui Moise în Midian: „Mergi, întoarce-te în Egipt, căci au murit toți oamenii care căutau să-ți ia viața.”",
            "19": "Moise și-a luat soția și fiii, i-a pus călare pe măgar și s-a întors în țara Egiptului. Și Moise a luat toiagul lui Dumnezeu în mâna lui.",
            "20": "Și DOMNUL i-a spus lui Moise: „Când vei merge să te întorci în Egipt, ia seama la toate minunile pe care le am pus în mâna ta și fă-le înaintea lui Faraon; iar Eu îi voi întări inima și el nu va da drumul poporului.",
            "21": "Și spune-i lui Faraon: «Așa a spus DOMNUL: ‘Fiul Meu întâi-născut este Israel.",
            "22": "Și îți spun: Dă drumul fiului Meu, ca să Mă slujească – dar tu ai refuzat să-i dai drumul; iată, îl voi omorî pe fiul tău întâi-născut.’»”",
            "23": "Și a fost pe drum, la locul de popas, că DOMNUL l-a întâlnit [pe Moise] și a căutat să-l omoare.",
            "24": "<sup class=\"footnote-marker\">*</sup><i class=\"footnote\">Semnificația exactă a acestui verset este incertă.</i> Țipora a luat o piatră ascuțită și a tăiat prepuțul fiului ei și l-a atins de picioarele lui și a spus: „Căci tu îmi ești mire de sânge.”",
            "25": "[El] i-a dat drumul și ea a spus: „Mire de sânge datorită circumciziei.”",
            "26": "Și DOMNUL i-a spus lui Aaron: „Mergi să-l întâmpini pe Moise în deșert!” Și el a mers. Și l-a întâlnit la muntele lui Dumnezeu și l-a sărutat.",
            "27": "Și Moise i-a povestit lui Aaron toate lucrurile cu care DOMNUL îl trimisese și toate semnele pe care i le poruncise. ",
            "28": "Moise și Aaron au mers și i-au adunat pe toți bătrânii copiilor lui Israel.",
            "29": "Și Aaron a vorbit toate vorbele pe care i le a vorbit DOMNUL lui Moise și a făcut semnele sub ochii poporului.",
            "30": "Și poporul a crezut și a auzit că DOMNUL Și-a adus aminte de copiii lui Israel și că le-a văzut suferința; și s-au plecat și s-au prosternat."
        },
        "4": {
            "0": "Și după aceea au venit Moise și Aaron și i-au spus lui Faraon: „Așa a spus DOMNUL, Dumnezeul lui Israel: «Dă drumul poporului Meu ca să țină o sărbătoare pentru Mine în deșert.»”",
            "1": "Și Faraon a spus: „Cine este DOMNUL, ca să ascult de glasul Lui și să-i dau drumul lui Israel? Nu L-am cunoscut pe DOMNUL și nici lui Israel nu-i voi da drumul.”",
            "2": "Iar ei au spus: „Dumnezeul evreilor ne-a ieșit în cale. Lasă-ne deci să mergem cale de trei zile în deșert și să aducem jertfe DOMNULUI, Dumnezeului nostru, ca nu cumva să ne lovească cu molimă sau cu sabie.”",
            "3": "Dar regele Egiptului le-a spus: „Moise și Aaron, de ce distrageți poporul de la sarcinile lui? Mergeți la treburile voastre!”",
            "4": "Și a spus Faraon: „Iată, poporul țării este acum numeros și voi vreți să-i opriți de la poverile lor?”",
            "5": "Și Faraon a poruncit în ziua aceea celor care supravegheau poporul și păzitorilor lui, spunând:",
            "6": "„Nu mai dați paie poporului ca să fabrice cărămizile, ca ieri și alaltăieri; ci să meargă să-și adune singuri paiele.",
            "7": "Dar norma de cărămizi pe care o făceau ieri și alaltăieri să le-o impuneți, să nu reduceți din ea, căci sunt leneși; de aceea strigă, spunând: «Să mergem să jertfim Dumnezeului nostru.»",
            "8": "Și să se îngreuneze munca asupra oamenilor și ei s-o facă; și să nu mai ia seama la vorbe mincinoase.”",
            "9": "Supraveghetorii poporului și păzitorii lui au ieșit și au vorbit poporului, spunând: „Așa a spus Faraon: «Nu vă mai dau paie.",
            "10": "Mergeți voi înșivă și luați-vă paie de unde veți găsi, căci nimic nu va fi redus din munca voastră.»”",
            "11": "Și poporul s-a împrăștiat în toată țara Egiptului să adune miriște pentru paie.",
            "12": "Și supraveghetorii îi zoreau, spunând: „Împliniți-vă munca, norma de zi cu zi, ca atunci când erau paie!”",
            "13": "Păzitorii copiilor lui Israel, pe care supraveghetorii lui Faraon îi puseseră asupra lor, erau bătuți, spunându-li-se: „De ce nu v-ați împlinit norma de cărămizi, ca ieri și alaltăieri, nici ieri și nici astăzi ?”",
            "14": "Păzitorii copiilor lui Israel au venit și au strigat către Faraon, spunând: „De ce faci astfel slujitorilor tăi?",
            "15": "Paie nu li se dau slujitorilor tăi, și totuși ni se spune: «Faceți cărămizi!» Și iată, slujitorii tăi sunt bătuți, dar păcatul este al poporului tău!”",
            "16": "El a spus: „Leneși sunteți, leneși! De aceea spuneți: «Să mergem să jertfim DOMNULUI.»",
            "17": "Și acum, duceți-vă să munciți! Paie nu vi se vor da, dar norma de cărămizi s-o dați!”",
            "18": "Și păzitorii copiilor lui Israel i-au văzut la ananghie, când au spus: „Nu reduceți din norma zilnică de cărămizi.”",
            "19": "Ei i-au întâlnit pe Moise și pe Aaron stând să-i întâmpine, când ei ieșeau de la Faraon.",
            "20": "Și le-au spus: „DOMNUL să Se uite la voi și să judece, căci ne-ați făcut să puțim în ochii lui Faraon și în ochii slujitorilor săi, punându-le o sabie în mână ca să ne omoare!”",
            "21": "Și Moise s-a întors la DOMNUL și a spus: „Doamne, de ce i-ai făcut rău poporului acestuia? De ce m-ai trimis?",
            "22": "De când am venit la Faraon să vorbesc în numele Tău, el a făcut rău poporului acestuia, dar de salvat, Tu nu Ți-ai salvat poporul.”"
        },
        "5": {
            "0": "DOMNUL i-a spus lui Moise: „Acum vei vedea ce îi voi face lui Faraon, căci printr-o mână puternică le va da drumul și printr-o mână puternică îi va izgoni din țara sa.”",
            "1": "Dumnezeu i-a vorbit lui Moise și i-a spus: „Eu sunt DOMNUL.",
            "2": "M-am arătat lui Avraham, lui Isaac și lui Iacov ca Dumnezeul Atotputernic, dar numele Meu – „DOMNUL” – nu li l-am făcut cunoscut.",
            "3": "Și totodată, am statornicit legământul Meu cu ei ca să le dau țara Canaanului, țara pribegiilor lor, în care au locuit ca străini.",
            "4": "Și totodată, am auzit geamătul copiilor lui Israel pe care îi înrobesc egiptenii și Mi-am amintit de legământul Meu. ",
            "5": "De aceea, spune-le copiilor lui Israel: «Eu sunt DOMNUL și vă voi scoate de sub poverile Egiptului, și vă voi izbăvi din robia lor, și vă voi răscumpăra cu braț întins și cu judecăți mari;",
            "6": "și vă voi lua pentru Mine ca popor și voi fi pentru voi ca Dumnezeu; și veți cunoaște că Eu sunt DOMNUL, Dumnezeul vostru, care vă scoate de sub poverile Egiptului.",
            "7": "Și vă voi aduce în țara pe care Mi-am ridicat mâna<sup class=\"footnote-marker\">*</sup><i class=\"footnote\">în semn de jurământ solemn</i> să o dau lui Avraham, lui Isaac și lui Iacov, și vă voi da o vouă moștenire – Eu sunt DOMNUL.»”",
            "8": "Moise a vorbit astfel copiilor lui Israel, dar ei nu l-au ascultat pe Moise, din pricina duhului zdrobit și a muncii grele.",
            "9": "DOMNUL i-a vorbit lui Moise, spunând:",
            "10": "Vino să-i vorbești lui Faraon, regele Egiptului, ca să dea drumul copiilor lui Israel din țara lui.”",
            "11": "Și Moise a vorbit înaintea DOMNULUI, spunând: „Iată, copiii lui Israel nu m-au ascultat; atunci oare cum mă va asculta Faraon? Și am buze necircumcise!”",
            "12": "DOMNUL a vorbit lui Moise și lui Aaron și le-a poruncit despre copiii lui Israel și despre Faraon, regele Egiptului, ca să-i scoată pe copiii lui Israel din țara Egiptului.",
            "13": "Acestea sunt căpeteniile caselor părinților lor: fiii lui Ruben, întâiul-născut al lui Israel: Enoh<sup class=\"footnote-marker\">*</sup><i class=\"footnote\">Ebr: Hanoh</i> și Palu, Hețron și Carmi – acestea sunt familiile lui Ruben.",
            "14": "Și fiii lui Simeon: Iemuel, Iamin, Ohad, Iahin, Țohar și Șaul, fiul femeii canaanite – acestea sunt familiile lui Simeon.",
            "15": "Și acestea sunt numele fiilor lui Levi, după generațiile lor: Gherșon și Kehat și Merari. Și anii vieții lui Levi au fost o sută treizeci și șapte de ani.",
            "16": "Fiii lui Gherșon: Livni și Șimi, după familiile lor.",
            "17": "Și fiii lui Kehat: Amram și Ițhar și Hebron și Uziel. Și anii vieții lui Kehat au fost o sută treizeci și trei de ani.",
            "18": "Și fiii lui Merari: Mahli și Muși – acestea sunt familiile lui Levi, după generațiile lor.",
            "19": "Amram a luat-o de soție pe mătușa sa Ioheved; și ea i-a născut pe Aaron și pe Moise. Și anii vieții lui Amram au fost o sută treizeci și șapte de ani.",
            "20": "Și fiii lui Ițhar: Korah, Nefeg și Zihri.",
            "21": "Și fiii lui Uziel: Mișael, Elțafan și Sitri.",
            "22": "Iar Aaron a luat-o de soție pe Elișeva, fiica lui Aminadav, sora lui Nahșon, și ea i-a născut pe Nadav și pe Avihu, pe Elazar și pe Itamar.",
            "23": "Și fiii lui Korah: Asir, Elkana și Aviasaf. Acestea au fost familiile korahite.",
            "24": "Și Elazar, fiul lui Aaron, și-a luat o soție din fiicele lui Putiel<sup class=\"footnote-marker\">*</sup><i class=\"footnote\">Un alt nume pentru Itro</i>; și ea i l-a născut lui pe Pinhas. Acestea au fost căpeteniile părinților leviților, după familiile lor.",
            "25": "Aceștia sunt Aaron și Moise, cărora DOMNUL le-a spus: „Scoateți-i pe copiii lui Israel din țara Egiptului, după oștirile lor.”",
            "26": "Ei au fost cei care i-au vorbit lui Faraon, regele Egiptului, să-i scoată pe copiii lui Israel din Egipt – aceștia sunt Moise și Aaron.",
            "27": "Și a fost în ziua în care DOMNUL i-a vorbit lui Moise în țara Egiptului: ",
            "28": "DOMNUL i-a vorbit lui Moise spunând: „Eu sunt DOMNUL. Vorbește lui Faraon, regele Egiptului, tot ceea ce îți vorbesc Eu.”",
            "29": "Și Moise a spus înaintea DOMNULUI: „Iată, eu am buze necircumcise și cum mă va asculta oare Faraon?”"
        },
        "6": {
            "0": "DOMNUL i-a spus lui Moise: „Privește, te-am făcut să fii [ca și] dumnezeu pentru Faraon, iar fratele tău Aaron va fi profetul tău.",
            "1": "Tu vei vorbi tot ceea ce îți voi porunci, iar fratele tău Aaron îi va vorbi lui Faraon, ca să dea drumul copiilor lui Israel din țara sa.",
            "2": "Și Eu îi voi împietri inima lui Faraon și voi înmulți semnele Mele și minunile Mele în țara Egiptului.",
            "3": "Dar Faraon nu vă va asculta și Eu voi pune mâna Mea asupra Egiptului și voi scoate oștirile Mele – pe poporul Meu, copiii lui Israel – din țara Egiptului, cu judecăți mari.",
            "4": "Și egiptenii vor ști că Eu sunt DOMNUL, când voi întinde mâna Mea asupra Egiptului și-i voi scoate pe copiii lui Israel din mijlocul lor.”",
            "5": "Și au făcut Moise și Aaron precum le poruncise DOMNUL, așa au făcut.",
            "6": "Iar Moise avea optzeci de ani și Aaron avea optzeci și trei de ani când au vorbit cu Faraon.",
            "7": "DOMNUL le-a vorbit lui Moise și lui Aaron, spunând:",
            "8": "„Când vă va vorbi Faraon spunând: «Faceți pentru voi o minune!», să-i spui lui Aaron: «Ia-ți toiagul și aruncă-l înaintea lui Faraon – și el va deveni șarpe.»",
            "9": "Și a venit Moise cu Aaron la Faraon și au făcut precum poruncise DOMNUL: Aaron și-a aruncat toiagul înaintea lui Faraon și înaintea slujitorilor săi și el a devenit șarpe.",
            "10": "Și Faraon i-a chemat și el pe înțelepți și pe vrăjitori și ei, magii Egiptului, au făcut la fel cu incantațiile lor.",
            "11": "Și și-au aruncat fiecare toiagul, și [ele] au devenit șerpi; dar toiagul lui Aaron a înghițit toiegele lor.",
            "12": "Inima lui Faraon s-a întărit și nu a ascultat de ei, precum vorbise DOMNUL.",
            "13": "DOMNUL i-a spus lui Moise: „Inima lui Faraon este îndărătnică, el refuză să dea drumul poporului.",
            "14": "Du-te la Faraon dimineață, [căci] iată, el iese la apă; și stai în întâmpinarea lui pe malul Fluviului, și toiagul care s-a preschimbat în șarpe să-l iei în mâna ta.",
            "15": "Și să-i spui: «DOMNUL, Dumnezeul evreilor, m-a trimis la tine spunând: ‘Dă drumul poporului Meu ca să Mă slujească în deșert!’» și iată, nu ai ascultat până acum.",
            "16": "Așa a spus DOMNUL: «Prin asta vei ști că Eu sunt DOMNUL: iată, eu sunt pe cale să lovesc cu toiagul care este în mâna mea apele care sunt în Fluviu și ele se vor preface în sânge.",
            "17": "Peștele care este în Fluviu va muri și Fluviul se va împuți și egiptenii vor deznădăjdui să mai bea apă din Fluviu.»”",
            "18": "DOMNUL i-a spus lui Moise: „Spune-i lui Aaron: «Ia-ți toiagul și întinde-ți mâna peste apele Egiptului, peste râurile lor, peste canalele lor, peste iazurile lor și peste toate adunările lor de ape – și ele vor deveni sânge. Și va fi sânge în toată țara Egiptului, chiar și în [vase de] lemn și piatră.»”",
            "19": "Moise și Aaron au făcut astfel, precum poruncise DOMNUL. El a ridicat toiagul și a lovit apa care era în Fluviu, sub ochii lui Faraon și sub ochii slujitorilor lui; și toată apa care era în Fluviu s-a preschimbat în sânge.",
            "20": "Și peștele care era în Fluviu a murit și Fluviul s a împuțit, iar egiptenii nu au putut să bea apă din Fluviu; și sângele a fost în toată țara Egiptului.",
            "21": "Dar magii Egiptului au făcut aidoma cu incantațiile lor; și inima lui Faraon s-a întărit și n-a ascultat de ei, precum vorbise DOMNUL.",
            "22": "Și s-a întors Faraon și a ajuns la casa lui și n-a pus la inimă nici aceasta.",
            "23": "Iar toți egiptenii au săpat în jurul Fluviului după apă de băut, căci nu puteau să bea din apele Fluviului.",
            "24": "Și s-au împlinit șapte zile după ce DOMNUL lovise Fluviul.",
            "25": "DOMNUL i-a spus lui Moise: „Vino la Faraon și spune-i: «Așa a spus DOMNUL: ‘Dă drumul poporului Meu ca să Mă slujească!’",
            "26": "Iar dacă refuzi să-i dai drumul, iată, Eu voi lovi tot hotarul tău cu broaște.",
            "27": "Fluviul va colcăi de broaște și ele vor urca și vor veni în casa ta și în camera ta de dormit, și peste patul tău, și peste casa slujitorilor tăi și ale poporului tău, și în cuptoarele tale, și în covețile tale.",
            "28": "Și pe tine, și pe poporul tău, și pe toți slujitorii tăi se vor urca broaștele.»”"
        },
        "7": {
            "0": "DOMNUL i-a spus lui Moise: „Spune-i lui Aaron: «Întinde-ți mâna cu toiagul tău peste râuri, peste canale și peste iazuri și fă să urce broaștele peste țara Egiptului.»”",
            "1": "Și Aaron și-a întins mâna peste apele Egiptului și broscărimea a urcat și a acoperit țara Egiptului.",
            "2": "Magii au făcut și ei aidoma cu incantațiile lor și au făcut să urce broaștele peste țara Egiptului.",
            "3": "Și Faraon i-a chemat pe Moise și pe Aaron și a spus: „Implorați pe DOMNUL să îndepărteze broaștele de mine și de poporul meu și voi da drumul poporului ca să aducă jertfe DOMNULUI.”",
            "4": "Și Moise i-a spus lui Faraon: „Laudă-mi-te: [spune-mi] pentru când să mă rog pentru tine, și pentru slujitorii tăi, și pentru poporul tău, ca să fie nimicite broaștele de pe tine și din casele tale [și] doar în Fluviu să rămână?”",
            "5": "Și el a spus: „Pentru mâine.” Și [Moise] a spus: „Fie după vorba ta, ca să știi că nu-i [altul] precum DOMNUL, Dumnezeul nostru.",
            "6": "Broaștele se vor depărta de tine și de casele tale și de slujitorii tăi și de poporul tău; doar în Fluviu vor rămâne.”",
            "7": "Moise și Aaron au ieșit de la Faraon; și Moise a strigat către DOMNUL despre broaștele pe care le pusese asupra lui Faraon.",
            "8": "DOMNUL a făcut după cuvântul lui Moise și broaștele au murit, din case și din curți și de pe câmpuri.",
            "9": "Și le-au adunat grămezi-grămezi și s-a împuțit țara.",
            "10": "Iar Faraon a văzut că a existat o ușurare și a continuat să-și îndârjească inima și n-a ascultat de ei, precum vorbise DOMNUL.",
            "11": "DOMNUL i-a spus lui Moise: „Spune-i lui Aaron: «Întinde-ți toiagul și lovește țărâna pământului și ea va deveni păduchi în toată țara Egiptului.»”",
            "12": "Și așa au făcut: Aaron și-a întins mâna cu toiagul său și a lovit țărâna pământului și [roiul de] păduchi a fost pe oameni și pe animale; toată țărâna pământului s-a preschimbat în păduchi în toată țara Egiptului.",
            "13": "Magii au făcut aidoma cu incantațiile lor, ca să scoată păduchii, dar nu au reușit. Și [roiul de] păduchi a fost pe oameni și pe animale.",
            "14": "Și magii i-au spus lui Faraon: „Este degetul lui Dumnezeu !” Dar inima lui Faraon s-a întărit și n-a ascultat de ei, precum vorbise DOMNUL.",
            "15": "DOMNUL i-a spus lui Moise: „Scoală-te dis-de-dimineață și stai înaintea lui Faraon – iată, el iese la apă – și spune-i: «Așa a spus DOMNUL: ‘Dă drumul poporului Meu să Mă slujească!",
            "16": "Căci dacă nu vei da drumul poporului Meu, iată, Eu trimit peste tine, peste slujitorii tăi, peste poporul tău și peste casele tale, sălbăticiunile. Și sălbăticiunile vor umple casele Egiptului și chiar pământul pe care sunt.",
            "17": "În ziua aceea voi deosebi ținutul Goșen în care stă poporul Meu și nu vor fi sălbăticiuni acolo, ca să știi că Eu sunt DOMNUL în mijlocul țării.",
            "18": "Voi face diferență între poporul Meu și poporul tău; mâine va fi semnul acesta.’»”",
            "19": "Și DOMNUL a făcut astfel și o haită uriașă de sălbăticiuni a venit în casa lui Faraon și în casa slujitorilor săi; și în toată țara Egiptului, pământul a fost devastat din pricina sălbăticiunilor.",
            "20": "Faraon i-a chemat pe Moise și pe Aaron și a spus: „Mergeți și jertfiți Dumnezeului vostru în țară.”",
            "21": "Dar Moise a spus: „Nu-i potrivit să facem așa, căci oroarea Egiptului o vom jertfi DOMNULUI, Dumnezeului nostru. Iată, [dacă] jertfim oroarea egiptenilor sub ochii lor, oare nu ne vor ucide cu pietre?",
            "22": "Cale de trei zile vom merge în deșert și vom jertfi DOMNULUI, Dumnezeului nostru, precum ne va spune.”",
            "23": "Și Faraon a spus: „Eu vă voi da drumul să jertfiți DOMNULUI, Dumnezeului vostru, în deșert. Doar să nu mergeți departe; [și] rugați-vă pentru mine!”",
            "24": "Și Moise a spus: „Iată, eu ies de la tine și Îl voi implora pe DOMNUL, și sălbăticiunile se vor îndepărta de Faraon, de slujitorii lui și de poporul lui, mâine. Numai să nu mai continue Faraon să-și bată joc, nedând drumul poporului să jertfească DOMNULUI!”",
            "25": "Și Moise a ieșit de la Faraon și L-a implorat pe DOMNUL.",
            "26": "Și DOMNUL a făcut după cuvântul lui Moise și a îndepărtat sălbăticiunile de Faraon, de slujitorii săi și de poporul său – nu a mai rămas niciuna.",
            "27": "Dar Faraon și-a îndârjit inima și de această dată și nu a dat drumul poporului."
        },
        "8": {
            "0": "Și DOMNUL i-a spus lui Moise: „Vino la Faraon și vorbește-i: «Așa a spus DOMNUL, Dumnezeul evreilor: ‘Dă drumul poporului Meu să Mă slujească!’»",
            "1": "Căci dacă refuzi să [le] dai drumul și vei continua să-i mai reții,",
            "2": "iată, mâna DOMNULUI este asupra turmelor tale care sunt pe câmp: pe cai, pe măgari, pe cămile, pe cirezi și pe turme – o molimă foarte gravă.",
            "3": "Dar DOMNUL va deosebi între turmele lui Israel și turmele Egiptului, și nu va muri nimic din tot ce este al copiilor lui Israel.",
            "4": "DOMNUL a hotărât un soroc, spunând: «Mâine va face DOMNUL lucrul acesta în țară.»”",
            "5": "Și a făcut DOMNUL lucrul acesta a doua zi. Și au murit toate turmele Egiptului, dar din turmele lui Israel nu a murit niciun [dobitoc].",
            "6": "Faraon a trimis [să vadă] și iată, din turmele lui Israel nu murise nici măcar un [dobitoc]; dar inima lui Faraon s-a îndârjit și nu a dat drumul poporului.",
            "7": "DOMNUL le-a spus lui Moise și lui Aaron: „Umpleți-vă pumnii cu cenușă din cuptor și Moise să o arunce spre cer, sub ochii lui Faraon.",
            "8": "Și ea se va preschimba în pulbere asupra întregii țări a Egiptului și va deveni – pe oameni și pe dobitoace – bube care erup în bășici, în toată țara Egiptului.”",
            "9": "Și au luat cenușa din cuptor și au stat înaintea lui Faraon și Moise a aruncat-o spre cer și ea a devenit bube care erup în bășici pe oameni și pe dobitoace.",
            "10": "Iar magii nu l-au putut înfrunta pe Moise din pricina bubelor, căci bubele erau pe magi și pe toți egiptenii.",
            "11": "Și i-a întărit DOMNUL inima lui Faraon și el n-a ascultat de ei, precum îi vorbise DOMNUL lui Moise.",
            "12": "DOMNUL i-a spus lui Moise: „Scoală-te dis-de-dimineață și înfățișează-te înaintea lui Faraon și spune-i: «Așa a spus DOMNUL, Dumnezeul evreilor: ‘Dă drumul poporului Meu ca să Mă slujească!",
            "13": "Căci, de această dată, trimit toate urgiile Mele împotriva inimii tale, și peste slujitorii tăi, și peste poporul tău, ca să știi că nu este [altul] ca Mine pe tot pământul.",
            "14": "Căci acum Mi-aș fi putut întinde mâna și te-aș fi putut lovi pe tine și pe poporul tău cu molimă și ai fi fost nimicit de pe pământ.",
            "15": "Și totuși, de aceea te-am lăsat să exiști, ca să-ți arăt puterea Mea, și pentru ca numele Meu să fie vestit pe tot pământul.",
            "16": "Tu Îmi tot calci în picioare poporul, nedându-le drumul.",
            "17": "Iată-Mă, mâine pe vremea aceasta, voi face să cadă o grindină foarte grea, așa cum n-a fost în Egipt din ziua în care a fost fondat și până acum.",
            "18": "Și acum, trimite și pune-ți la adăpost turmele și tot ce ai pe câmp. Toți oamenii și toate dobitoacele care se vor găsi pe câmp și care nu se vor fi adunat în casă – grindina va coborî asupra lor și vor muri.’»”",
            "19": "Aceia dintre slujitorii lui Faraon care s-au temut de cuvântul DOMNULUI și-au îmboldit slujitorii și turmele în case.",
            "20": "Dar cei care n-au pus la inimă cuvântul DOMNULUI și-au părăsit slujitorii și turmele pe câmp.",
            "21": "DOMNUL i-a spus lui Moise: „Întinde-ți mâna către ceruri și va fi grindină în toată țara Egiptului, pe oameni și pe dobitoace și pe toate plantele câmpului din țara Egiptului.”",
            "22": "Moise și-a întins toiagul către ceruri și DOMNUL a dat tunete și grindină, și foc s-a abătut către pământ, și DOMNUL a făcut să coboare grindină peste țara Egiptului.",
            "23": "Grindina era foarte grea, și foc fulgerător era în mijlocul grindinii, cum nu mai fusese aidoma ei în toată țara Egiptului de când devenise neam.",
            "24": "Grindina a lovit în toată țara Egiptului, tot ce era pe câmp, de la om și până la dobitoc; și pe toate plantele câmpului le-a lovit grindina, și toți pomii câmpului i-a spulberat.",
            "25": "Numai în ținutul Goșen, unde erau copiii lui Israel, nu a fost grindină.",
            "26": "Faraon a trimis și i-a chemat pe Moise și pe Aaron și le-a spus: „Am păcătuit de această dată, DOMNUL este cel drept, iar eu și poporul meu suntem cei nelegiuiți.",
            "27": "Implorați-L pe DOMNUL să nu mai fie tunete de la Dumnezeu și grindină; vă voi da drumul și nu veți mai rămâne.”",
            "28": "Moise i-a spus: „Când voi ieși din oraș, îmi voi întinde palmele către DOMNUL; tunetele vor înceta și grindina nu va mai fi, ca să știi că al DOMNULUI este pământul.",
            "29": "Iar cât despre tine și slujitorii tăi – știu că încă nu vă temeți de DOMNUL Dumnezeu.”",
            "30": "Iar inul și orzul au fost lovite, căci orzul dăduse în spic și inul era în floare.",
            "31": "Dar grâul și secara nu au fost lovite, căci se coc mai târziu.",
            "32": "Și Moise a ieșit de la Faraon, [afară] din oraș, și și-a întins palmele către DOMNUL. Tunetele și grindina s-au oprit și ploaia nu s-a mai revărsat către pământ.",
            "33": "Iar Faraon a văzut că ploaia și grindina și tunetele au încetat și a continuat să păcătuiască și și-a îndârjit inima, el și slujitorii săi.",
            "34": "Și inima lui Faraon s-a întărit și el nu a dat drumul copiilor lui Israel, precum vorbise DOMNUL prin Moise."
        },
        "9": {
            "0": "DOMNUL i-a spus lui Moise: „Vino la Faraon, căci Eu am îndârjit inima lui și inima slujitorilor lui, pentru ca să pun aceste semne ale Mele în mijlocul lui",
            "1": "și ca să povestești în auzul fiului tău și al fiului fiului tău cum Mi-am bătut joc de Egipt și semnele pe care le am pus între ei și să cunoașteți că Eu sunt DOMNUL.”",
            "2": "Și Moise și Aaron au venit la Faraon și i-au spus: „Așa a spus DOMNUL, Dumnezeul evreilor: «Până când vei refuza să te smerești înaintea Mea? Dă drumul poporului Meu să Mă slujească!",
            "3": "Căci dacă refuzi să dai drumul poporului Meu, iată-Mă, voi aduce mâine roi de lăcuste în hotarul tău.",
            "4": "Și el va acoperi fața pământului de nu se va mai putea vedea pământul și va devora restul rămas pe care vi l-a lăsat grindina, și va devora orice arbore ce încolțește pentru voi pe câmp.",
            "5": "Și îți vor umple casele și casele tuturor slujitorilor tăi și casele întregului Egipt, așa cum n-au văzut părinții tăi și părinții părinților tăi, din ziua când au apărut pe pământ și până în această zi»”. Și s-a întors și a ieșit de la Faraon.",
            "6": "Și slujitorii lui Faraon i-au spus: „Până când va fi acesta o pacoste pentru noi? Dă drumul oamenilor să slujească DOMNULUI Dumnezeului lor! Nu știi că Egiptul este pierdut?”",
            "7": "Și Moise și Aaron au fost aduși înapoi la Faraon și el le-a spus: „Mergeți, slujiți DOMNULUI, Dumnezeului vostru. Cine anume sunt cei care vor merge?”",
            "8": "Și Moise a spus: „Cu tinerii noștri și cu bătrânii noștri vom merge, cu fiii noștri și cu fiicele noastre, cu turmele noastre și cu cirezile noastre vom merge, căci este o sărbătoare a DOMNULUI pentru noi.”",
            "9": "Și [Faraon] le-a spus: „Fie DOMNUL cu voi, cum vă voi da eu drumul, vouă și pruncilor voștri! Uitați-vă, răul vi se citește pe față!",
            "10": "Nu așa! Mergeți [doar] voi, bărbații! Slujiți DOMNULUI, căci asta este ce cereți!” Și i-a gonit de dinaintea lui Faraon.",
            "11": "Și DOMNUL i-a spus lui Moise: „Întinde-ți mâna asupra țării Egiptului, pentru ca roiul de lăcuste să se ridice asupra țării Egiptului și să devoreze toată iarba pământului, tot ce a cruțat grindina.”",
            "12": "Moise și-a întins toiagul peste țara Egiptului și DOMNUL a mânat un vânt de la răsărit în țară, toată ziua aceea și toată noaptea. S-a făcut dimineață și vântul de la răsărit a purtat roiul de lăcuste.",
            "13": "Roiul de lăcuste s-a ridicat asupra întregii țări a Egiptului și s-a așternut în tot hotarul Egiptului, foarte numeros; înainte de el nu a mai fost un roi de lăcuste aidoma lui și [nici] după el nu va mai fi aidoma.",
            "14": "A acoperit fața întregului pământ și pământul s-a întunecat; și a mâncat toată iarba pământului și tot rodul pomilor pe care îl cruțase grindina și nu a rămas nimic verde în pomi și în iarba câmpului, în toată țara Egiptului.",
            "15": "Și Faraon s-a grăbit să-i cheme pe Moise și pe Aaron și a spus: „Am păcătuit față de DOMNUL Dumnezeul vostru și față de voi.",
            "16": "Și acum, fie-mi, rogu-te, iertat păcatul doar de această dată, și implorați-L pe DOMNUL, Dumnezeul vostru, să îndepărteze de deasupra mea numai această [urgie de] moarte.”",
            "17": "Și [Moise] a ieșit de la Faraon și L-a implorat pe DOMNUL.",
            "18": "DOMNUL a întors un vânt de la apus, foarte puternic, care a purtat roiul de lăcuste și l-a azvârlit în Marea Trestiilor<sup class=\"footnote-marker\">*</sup><i class=\"footnote\">Deși adesea tradusă greșit prin „Marea Roșie”, <i>Iam Suf</i> este de fapt o altă întindere de apă, probabil în apropierea Golfului de Suez, sau la gurile deltei Nilului, sau în sudul Mării Mediterane.</i>. N-a mai rămas nicio lăcustă în tot hotarul Egiptului.",
            "19": "Dar DOMNUL i-a întărit inima lui Faraon și el n-a dat drumul copiilor lui Israel.",
            "20": "DOMNUL i-a spus lui Moise: „Întinde-ți mâna către cer și va fi întuneric asupra țării Egiptului, și întunericul va fi cât să-l pipăi.”",
            "21": "Moise și-a întins mâna către cer și a fost întuneric beznă în toată țara Egiptului trei zile.",
            "22": "Nimeni nu și-a văzut fratele și nimeni nu s-a ridicat din locul său trei zile; dar la toți copiii lui Israel era lumină în sălașurile lor.",
            "23": "Și Faraon l-a chemat pe Moise și a spus: „Mergeți să slujiți DOMNULUI; doar turmele voastre și cirezile voastre să rămână în urmă. Să meargă și pruncii voștri cu voi!”",
            "24": "Moise a spus: „Chiar și tu vei pune în mâinile noastre jertfe și arderi-de-tot și vom oferi DOMNULUI, Dumnezeului nostru.",
            "25": "Chiar și turmele noastre vor merge cu noi, nu va rămâne nicio copită, căci din ele vom lua ca să slujim pe DOMNUL, Dumnezeul nostru; și nu vom ști cu ce Îl vom sluji pe DOMNUL până nu vom ajunge acolo.”",
            "26": "DOMNUL a întărit inima lui Faraon și nu a dorit să le dea drumul.",
            "27": "Și Faraon i-a spus: „Pleacă de la mine! Ferește-te, să nu-mi mai vezi fața, căci în ziua în care îmi vei vedea fața, vei muri!”",
            "28": "Iar Moise a spus: „Adevărat ai vorbit ! Nu îți voi mai vedea iarăși fața.”"
        },
        "10": {
            "0": "DOMNUL i-a spus lui Moise: „Încă o urgie voi aduce asupra lui Faraon și asupra Egiptului; [și] după aceea vă va da drumul de aici. Și atunci când [vă] va da drumul, negreșit vă va izgoni de tot de aici.",
            "1": "Vorbește așadar în auzul poporului, ca să ceară fiecare bărbat de la vecinul lui și fiecare femeie de la vecina ei vase de argint și vase de aur.”",
            "2": "Și DOMNUL a făcut ca poporul să găsească bunăvoință în ochii egiptenilor; în plus, omul Moise era foarte mare în țara Egiptului, în ochii slujitorilor lui Faraon și în ochii poporului.",
            "3": "Și Moise a spus: „Așa a spus DOMNUL: «Aproape de miezul nopții, Eu voi ieși în mijlocul Egiptului.",
            "4": "Și orice întâi-născut din țara Egiptului va muri, de la întâiul-născut al lui Faraon, care stă pe tronul său până la întâiul-născut al slujnicei care este în spatele pietrelor de moară, și orice întâi-născut al dobitoacelor.",
            "5": "Și va fi un vaiet mare în toată țara Egiptului, cum n-a mai fost aidoma și nici nu va mai fi aidoma.",
            "6": "Dar la toți copiii lui Israel, nici un câine nu va mârâi pe limba sa, nici la oameni și nici la dobitoace, ca să știți că DOMNUL a deosebit între Egipt și Israel.»",
            "7": "Apoi vor coborî toți acești slujitori ai tăi la mine și mi se vor prosterna spunând: «Ieși, tu și tot poporul care te urmează!» Și după aceasta voi ieși.” Și a ieșit de la Faraon, clocotind de mânie.",
            "8": "DOMNUL i-a spus lui Moise: „Faraon nu vă va asculta, ca să se înmulțească minunile Mele în țara Egiptului.”",
            "9": "Și Moise și Aaron au făcut toate aceste minuni înaintea lui Faraon, dar DOMNUL i-a întărit inima lui Faraon și nu a dat drumul copiilor lui Israel din țara lui."
        },
        "11": {
            "0": "DOMNUL le-a spus lui Moise și lui Aaron în țara Egiptului astfel:",
            "1": "„Această lună<sup class=\"footnote-marker\">*</sup><i class=\"footnote\">Luna Nisan, prima a anului iudaic</i> să fie pentru voi începutul lunilor, prima pentru voi dintre lunile anului. ",
            "2": "Vorbiți întregii obști a lui Israel, spunând: «În cea de-a zecea [zi] a acestei luni, fiecare om să ia pentru sine câte un miel sau ied<sup class=\"footnote-marker\">*</sup><i class=\"footnote\">Termenul ebraic <i>se</i> se poate referi atât la un miel cât și la un ied, ambele fiind acceptabile ca ofrandă.</i> pentru fiecare familie, câte un miel sau ied pentru fiecare casă.",
            "3": "Iar dacă într-o casă sunt prea puțini pentru un miel sau ied, să ia el și vecinul lui care este aproape de casa lui, după numărul sufletelor – fiecare să fie numărat după cât mănâncă pentru miel sau ied.",
            "4": "Un miel sau ied fără meteahnă, de parte bărbătească, în primul an de viață, să fie pentru voi, dintre oi sau dintre capre să îl luați.",
            "5": "Să fie al vostru spre păstrare până în a paisprezecea zi a acestei luni; și întreaga adunare a obștii lui Israel să-l taie pe înserat<sup class=\"footnote-marker\">*</sup><i class=\"footnote\">Sintagma <i>bein haarbaim</i> – lit: „între seri” desemnează perioada dintre amiază și apusul soarelui. Jertfa era adusă în ajun de Pesah, către finalul acestei perioade, chiar înainte de apus.</i>.",
            "6": "Să ia din sânge și să îl pună pe cei doi ușori și pe pragul de sus al ușii caselor în care îl vor mânca.",
            "7": "Să mănânce carnea în noaptea aceea, friptă pe foc, cu azime și cu ierburi amare s o mănânce.",
            "8": "Să nu mâncați din el [nici] semi-crud, [nici] fiert în apă, ci numai fript pe foc: capul lui, picioarele lui și măruntaiele lui.",
            "9": "Și să nu lăsați [nimic] din el până dimineață, iar ce rămâne din el până dimineață să ardeți în foc.",
            "10": "Și așa să îl mâncați: [cu] mijlocul vostru încins, încălțămintea voastră în picioare și toiagul vostru în mână. Și să-l mâncați în grabă – este [jertfă de] Paște<sup class=\"footnote-marker\">*</sup><i class=\"footnote\">Ebr: <i>Pesah</i>, adică Paștele Evreiesc, sărbătoarea eliberării din robia egipteană</i> pentru DOMNUL.",
            "11": "Eu voi trece prin țara Egiptului în noaptea aceasta și voi lovi pe toți întâii-născuți din țara Egiptului, de la om și până la dobitoc, iar cu toți zeii Egiptului voi face judecăți, Eu sunt DOMNUL.",
            "12": "Și va fi sângele pentru voi ca semn pe casele în care vă aflați. Eu voi vedea sângele și voi trece peste voi și nu va fi asupra voastră vreo urgie de distrugere când voi lovi în țara Egiptului.",
            "13": "Iar această zi să vă fie drept aducere-aminte și s o celebrați ca sărbătoare a DOMNULUI; peste generațiile voastre, ca decret veșnic, s-o celebrați.",
            "14": "Șapte zile să mâncați azime, dar în prima zi să fi distrus plămădeala din casele voastre; căci oricine mănâncă produse dospite, din prima zi până în cea de-a șaptea zi – acel suflet va fi nimicit din Israel.",
            "15": "Iar în prima zi să fie o convocare sfântă și în ziua a șaptea să fie pentru voi o convocare sfântă. Nicio muncă<sup class=\"footnote-marker\">*</sup><i class=\"footnote\">Termenul <i>melaha</i>, fără corespondent în română, desemnează 39 de categorii de activități și derivatele lor, interzise evreilor de Șabat și sărbători.</i> să nu fie făcută în aceste [zile], ci numai ceea ce [urmează] să fie mâncat de către fiecare persoană, doar atât să fie făcut pentru voi.",
            "16": "Să păziți azimele, căci chiar în acea zi v-am scos oștirile voastre din țara Egiptului; și să păziți această zi peste generațiile voastre, un decret veșnic.",
            "17": "În prima [lună], în a paisprezecea zi a lunii, seara, să mâncați azime, până în ziua a douăzeci și una a lunii, seara.",
            "18": "Vreme de șapte zile să nu se găsească plămădeală în casele voastre, căci oricine va mânca dospeală, acel suflet va fi nimicit din obștea lui Israel, fie el prozelit sau băștinaș.",
            "19": "Nicio dospeală să nu mâncați; în toate sălașurile voastre să mâncați azime.»”",
            "20": "Și Moise i-a chemat pe toți bătrânii lui Israel și le-a spus: „Să trageți [la sorți] și să luați pentru voi [din] turmă, pentru familiile voastre, și să înjunghiați [jertfa de] Paște.",
            "21": "Să luați un mănunchi de isop și să-l înmuiați în sângele care este în castron și să atingeți tocul de sus al ușii și cei doi ușori cu sângele care este în castron; cât despre voi, nimeni să nu iasă din ușa casei sale până dimineața.",
            "22": "Și DOMNUL va trece să lovească Egiptul și va vedea sângele pe tocul de sus al ușii și pe cei doi ușori; și DOMNUL va trece peste intrare și nu va permite distrugătorului să intre în casele voastre să lovească.",
            "23": "Să păstrați lucrul acesta ca decret, pentru tine și pentru copiii tăi, veșnic.",
            "24": "Și va fi, când veți veni în țara pe care v-o va da DOMNUL, precum a vorbit, să păstrați acest ritual.",
            "25": "Și va fi, când vă vor spune copiii voștri: «Ce este acest ritual pentru voi?» –",
            "26": "să spuneți: «Este jertfa de Paște pentru DOMNUL, care a trecut peste casele copiilor lui Israel în Egipt, atunci când a lovit Egiptul, dar casele noastre le-a salvat.»” Și poporul s-a înclinat și s-a prosternat.",
            "27": "Și copiii lui Israel au mers și au făcut precum le poruncise DOMNUL lui Moise și Aaron, așa au făcut.",
            "28": "Și a fost, la miezul nopții, că DOMNUL i-a lovit pe toți întâii-născuți din țara Egiptului, de la întâiul-născut al lui Faraon care șade pe tronul său până la întâiul-născut al prizonierului din temniță; și pe toți întâii-născuți ai dobitoacelor.",
            "29": "Și Faraon s-a sculat noaptea, el și toți slujitorii săi și tot Egiptul; și a fost un vaiet mare în Egipt, căci nu exista casă în care să nu fi fost vreun mort.",
            "30": "Și [Faraon] i-a chemat pe Moise și pe Aaron, noaptea, și a spus: „Sculați vă, ieșiți din mijlocul poporului meu, atât voi cât și copiii lui Israel; mergeți să slujiți DOMNULUI, după cum ați vorbit!",
            "31": "Și turmele și cirezile luați-vi-le, precum ați vorbit, și mergeți; și binecuvântați-mă și pe mine!”",
            "32": "Egiptul zorea poporul, grăbindu-se să îi scoată din țară, căci spuneau: „Murim cu toții!”",
            "33": "Iar poporul și-a luat aluatul înainte să dospească, [în] covețile lor înfășurate în hainele lor, pe umerii lor.",
            "34": "Și copiii lui Israel făcuseră după cuvântul lui Moise și ceruseră egiptenilor vase de argint și vase de aur și haine.",
            "35": "Iar DOMNUL dăduse poporului trecere în ochii egiptenilor și ei le-au dat ceea ce ceruseră; și au golit Egiptul.",
            "36": "Copiii lui Israel au plecat din Raamses către Sucot, aproape șase sute de mii de bărbați pe jos, în afară de copii.",
            "37": "Și o gloată amestecată a urcat împreună cu ei [din Egipt], și turme și cirezi, foarte multe vite.",
            "38": "Ei au copt aluatul pe care l-au luat din Egipt în turte nedospite, căci nu dospise, căci fuseseră izgoniți din Egipt și n-au putut să zăbovească și nici provizii nu-și pregătiseră.",
            "39": "Iar șederea copiilor lui Israel pe care au petrecut-o în Egipt a fost de patru sute treizeci de ani. ",
            "40": "Și a fost, la sfârșitul a patru sute treizeci de ani. Și a fost, chiar în ziua aceea: toate oștirile DOMNULUI au ieșit din țara Egiptului.",
            "41": "Noapte așteptată este ea pentru DOMNUL, ca să-i scoată din țara Egiptului; noaptea aceasta este pentru DOMNUL, veghe pentru toți copiii lui Israel, peste generațiile lor.",
            "42": "DOMNUL le-a spus lui Moise și lui Aaron: „Acesta este decretul [jertfei de] Paște: niciun străin să nu mănânce din ea.",
            "43": "Și orice sclav al cuiva, cumpărat cu bani, să îl circumcideți și apoi va putea mânca din ea.",
            "44": "Un rezident și un slujbaș să nu mănânce din ea.",
            "45": "Într-o singură casă să fie mâncată; să nu scoți din carne afară și să nu rupeți niciun os în ea.",
            "46": "Toată obștea lui Israel să o facă [așa].",
            "47": "Iar când va locui cu tine un prozelit, să facă [ritualul de] Paște pentru DOMNUL; toți cei ai lui de parte bărbătească să fie circumciși și apoi se poate apropia să îl facă, și va fi ca un băștinaș. Dar niciun necircumcis să nu mănânce din ea.",
            "48": "O singură învățătură să fie pentru băștinaș și pentru prozelitul care locuiește în mijlocul vostru.",
            "49": "Și toți copiii lui Israel au făcut precum le poruncise DOMNUL lui Moise și lui Aaron, așa au făcut.",
            "50": "Și a fost chiar în ziua aceea: DOMNUL i-a scos pe copiii lui Israel din țara Egiptului, după oștirile lor."
        },
        "12": {
            "0": "DOMNUL i-a vorbit lui Moise, spunând:",
            "1": "„Să-Mi sfințești orice întâi-născut, deschizător al oricărui pântec dintre copiii lui Israel, dintre oameni și dintre dobitoace, al Meu este.”",
            "2": "Și Moise a spus poporului: „Aduceți-vă aminte de ziua aceasta în care ați ieșit din Egipt, din casa robiei, căci cu mână puternică v-a scos DOMNUL de acolo; să nu se mănânce produse dospite.",
            "3": "Astăzi voi ieșiți în luna primăverii.",
            "4": "Și va fi, când te va duce DOMNUL în țara canaanitului și hititului și amoritului și hivitului și iebusitului pe care a jurat părinților tăi să ți-o dea, țară unde curge lapte și miere, să ții acest ritual în luna aceasta.",
            "5": "Șapte zile să mănânci azime, iar în ziua a șaptea să fie o sărbătoare a DOMNULUI.",
            "6": "Azime să se mănânce în cele șapte zile; și să nu se vadă la tine pâine dospită, și să nu se vadă la tine plămădeală, în toate hotarele tale.",
            "7": "Și să-i povestești fiului tău în acea zi, spunând: «De aceea mi-a făcut mie DOMNUL când am ieșit din Egipt.»",
            "8": "Să-ți fie ca semn pe mâna ta și ca aducere-aminte între ochii tăi, ca învățătura DOMNULUI să fie în gura ta, căci cu mână puternică te-a scos DOMNUL din Egipt.",
            "9": "Și să păstrezi acest decret, la sorocul său, de la an la an.",
            "10": "Și va fi, când te va aduce DOMNUL în țara canaanitului, precum ți-a jurat ție și părinților tăi, și ți-o va da,",
            "11": "să pui deoparte pe orice deschizător de pântec, pentru DOMNUL; și din orice primă fătare a dobitoacelor pe care le vei avea, masculii sunt ai DOMNULUI.",
            "12": "Și orice deschizător de pântec al măgarului să-l răscumperi cu un miel sau ied, iar dacă nu-l vei răscumpăra, să-i frângi gâtul. Și pe orice întâi-născut al omului dintre fiii tăi să-l răscumperi.",
            "13": "Și va fi, când te va întreba fiul tău în viitor, spunând: «Ce este asta?», tu să-i spui: «Cu puterea mâinii ne-a scos DOMNUL din Egipt, din casa robiei.",
            "14": "Și a fost, pe când Faraon se împotrivea să ne dea drumul: DOMNUL a ucis toți întâii-născuți din țara Egiptului, de la întâiul-născut al omului și până la întâiul-născut al dobitocului. De aceea eu jertfesc DOMNULUI pe toți deschizătorii de pântec de parte bărbătească, iar pe orice întâi-născut dintre fiii mei îl răscumpăr.»",
            "15": "Să fie ca semn pe mâna ta și ca filacterii între ochii tăi, căci cu puterea mâinii ne-a scos DOMNUL din Egipt.»”",
            "16": "Și a fost, când Faraon a dat drumul poporului, că Dumnezeu nu i-a condus pe drumul țării filistenilor, căci era aproape, căci a spus Dumnezeu: „Să nu cumva să se răzgândească poporul când vor vedea război și să se întoarcă în Egipt.”",
            "17": "Dumnezeu a deturnat poporul pe drumul deșertului, către Marea Trestiilor și copiii lui Israel au urcat înarmați<sup class=\"footnote-marker\">*</sup><i class=\"footnote\">Cuvântul ebraic poate fi derivat și de la <i>hameș</i> – „cinci”, aluzie la faptul că doar o cincime din evrei au ieșit din Egipt.</i> din țara Egiptului.",
            "18": "Și Moise a luat cu el oasele lui Iosef, căci [Iosef] îi pusese pe copiii lui Israel să jure, spunând: „Dumnezeu Își va aminti negreșit de voi și îmi veți ridica oasele de aici cu voi.”",
            "19": "Au plecat din Sucot și și-au așezat tabăra în Etam, la marginea deșertului.",
            "20": "Iar DOMNUL mergea înaintea lor ziua într un stâlp de nor, ca să-i conducă pe drum, și noaptea într-un stâlp de foc, ca să le lumineze, ca să poată merge zi și noapte.",
            "21": "[Dumnezeu] nu îndepărta stâlpul de nor ziua și nici stâlpul de foc noaptea dinaintea poporului."
        },
        "13": {
            "0": "DOMNUL i-a vorbit lui Moise, spunând:",
            "1": "„Vorbește copiilor lui Israel ca să se întoarcă și să poposească înainte de Pi-Hahirot, între Migdol și mare, înaintea lui Baal-Țefon; în dreptul lui să poposească, lângă mare.",
            "2": "Faraon va spune despre copiii lui Israel: «Sunt încolțiți în țară, deșertul s-a închis asupra lor.»",
            "3": "Iar Eu voi întări inima lui Faraon și el îi va urmări și Eu voi fi slăvit prin Faraon și prin întreaga lui armată și egiptenii vor ști că Eu sunt DOMNUL.” Și așa au făcut.",
            "4": "Și i s-a dat de veste regelui Egiptului că poporul fugise; și inima lui Faraon și a slujitorilor săi s-a schimbat față de popor și au spus: „Ce am făcut, de i-am dat drumul lui Israel din robia noastră?”",
            "5": "Și [Faraon] și-a înhămat carul și și-a luat poporul cu el.",
            "6": "A luat șase sute de care alese și toate carele Egiptului, toate cu ofițeri în ele.",
            "7": "Și DOMNUL i-a întărit inima lui Faraon, regele Egiptului, și el i-a urmărit pe copiii lui Israel, iar copiii lui Israel ieșeau cu mână ridicată.",
            "8": "Și egiptenii i-au urmărit. Și toți caii și carele lui Faraon, călăreții săi și armata sa i-au ajuns din urmă când poposeau lângă mare, lângă Pi-Hahirot, înaintea lui Baal-Țefon.",
            "9": "Și Faraon s-a apropiat. Copiii lui Israel și au ridicat ochii și iată, Egiptul venea după ei și ei s-au temut mult; și copiii lui Israel au strigat către DOMNUL.",
            "10": "Și i-au spus lui Moise: „Oare nu existau morminte în Egipt, de ne-ai luat să murim în deșert ? Ce ne-ai făcut de ne-ai scos din Egipt?",
            "11": "Nu-i oare aceasta vorba pe care ți-am vorbit o în Egipt, spunând: «Lasă-ne în pace să slujim Egiptului»? Căci ne este mai bine să slujim Egiptului decât să murim în deșert.”",
            "12": "Dar Moise a spus poporului: „Nu vă temeți! Țineți-vă bine și priviți salvarea DOMNULUI pe care o va înfăptui pentru voi astăzi; căci așa cum i-ați văzut pe egipteni astăzi, nu îi veți mai vedea, în veci.",
            "13": "DOMNUL va lupta pentru voi, iar voi să tăceți!”",
            "14": "DOMNUL i-a spus lui Moise: „De ce strigi către Mine? Vorbește copiilor lui Israel să pornească!",
            "15": "Iar tu ridică-ți toiagul și întinde-ți mâna peste mare și despic-o; și copiii lui Israel vor veni în mijlocul mării pe uscat.",
            "16": "Iar Eu, iată-Mă, voi întări inima egiptenilor și îi vor urmări, și voi fi slăvit prin Faraon și prin întreaga sa armată, prin carele lui și prin călăreții lui.",
            "17": "Egiptenii vor ști că Eu sunt DOMNUL, când voi fi slăvit prin Faraon și prin carele lui și prin călăreții lui.”",
            "18": "Și îngerul lui Dumnezeu care mergea înaintea taberei lui Israel s-a mutat și a mers în spatele lor; și stâlpul de nor s-a mutat dinaintea lor și a stat în spatele lor.",
            "19": "A venit între tabăra Egiptului și tabăra lui Israel și a fost nor și întuneric, în timp ce lumina noaptea, și nu s-au apropiat unii de alții toată noaptea.",
            "20": "Moise și-a întins mâna peste mare și DOMNUL a mișcat marea cu un vânt puternic de la răsărit, toată noaptea, și a făcut din mare uscat, și apele s-au despărțit.",
            "21": "Copiii lui Israel au venit în mijlocul mării pe uscat, iar apele le erau zid, la dreapta lor și la stânga lor.",
            "22": "Și egiptenii [i-]au urmărit. Și au venit după ei toți caii lui Faraon și carele sale și călăreții săi, în mijlocul mării.",
            "23": "Și a fost la straja dimineții: DOMNUL a privit cu asprime, prin stâlpul de foc și nor, către tabăra Egiptului și a derutat tabăra Egiptului.",
            "24": "Le-a scos roțile carelor și le-a făcut să avanseze anevoios. Și Egiptul a spus: „Voi fugi dinaintea lui Israel, căci DOMNUL luptă pentru ei cu Egiptul.”",
            "25": "DOMNUL i-a spus lui Moise: „Întinde-ți mâna peste mare și apele se vor întoarce asupra Egiptului, asupra carelor lui și călăreților lui.”",
            "26": "Moise și-a întins mâna peste mare și marea s-a întors, către dimineață, la vigoarea ei, iar egiptenii fugeau către ea; și DOMNUL i-a năpustit pe egipteni în mijlocul mării.",
            "27": "Apele s-au întors și au acoperit carele și călăreții din toată armata lui Faraon care veneau după ei în mare; nu a rămas din ei nici unul.",
            "28": "Iar copiii lui Israel au mers pe uscat în mijlocul mării și apele le erau zid, la dreapta lor și la stânga lor.",
            "29": "Și DOMNUL l-a salvat în ziua aceea pe Israel din mâna egiptenilor și Israel i-a văzut pe egipteni morți pe malul mării.",
            "30": "Și Israel a văzut mâna cea mare pe care o îndreptase DOMNUL împotriva Egiptului și poporul s-a temut de DOMNUL și a crezut în DOMNUL și în Moise, slujitorul Său."
        },
        "14": {
            "0": "<sup class=\"footnote-marker\">*</sup><i class=\"footnote\">Versetele 1-19 formează <i>Șirat Ha’Iam</i>, Cântarea de la Mare.</i>Atunci Moise și copiii lui Israel au cântat această cântare DOMNULUI și au spus astfel:<br>„Voi cânta DOMNULUI căci El este preamărit în slavă<sup class=\"footnote-marker\">*</sup><i class=\"footnote\">Sau „este preamărit dincolo de cei preamăriți”</i>,<br>pe cal și pe călărețul lui i-a aruncat în mare.<br>",
            "1": "Puterea și cântarea mea este Dumnezeu<sup class=\"footnote-marker\">*</sup><i class=\"footnote\">Ebr: <i>Ia</i></i> și [El] mi-a fost salvare<sup class=\"footnote-marker\">*</sup><i class=\"footnote\">Sau „puterea și răzbunarea lui Dumnezeu mi-au fost salvare.”</i>.<br>Acesta este Dumnezeul meu și Îl voi slăvi,<br>Dumnezeul părintelui meu și Îl voi preamări!<br>",
            "2": "DOMNUL este un războinic,<br> DOMNUL este numele Lui.<br>",
            "3": "Carele lui Faraon și armata lui<br>le-a azvârlit în mare,<br>iar elita căpeteniilor lui<br>s-au înecat în Marea Trestiilor.<br>",
            "4": "Abisurile i-au acoperit,<br>s-au scufundat în adâncuri precum piatra.<br>",
            "5": "Dreapta Ta, DOAMNE, este glorificată în putere,<br>dreapta Ta, DOAMNE, sfărâmă dușmanul.<br>",
            "6": "Și în imensa Ta majestate Îți dobori dușmanii,<br>Îți dezlănțui furia, ea îi mistuie ca paiele.<br>",
            "7": "Iar prin suflarea nărilor Tale apele s-au îngrămădit,<br>drepte precum un zid au stat valurile,<br>apele adânci s-au închegat în inima mării.<br>",
            "8": "Dușmanul spusese:<br>«Voi urmări, voi ajunge din urmă,<br>voi împărți prada.<br>Îmi voi satisface pofta cu ei.<br>Îmi voi scoate sabia,<br>mâna mea îi va distruge.»<br>",
            "9": "Tu ai suflat cu suflarea Ta, marea i-a învăluit;<br>ca plumb în apă s-au afundat vitejii.<br>",
            "10": "Cine-I ca Tine între puternici,<sup class=\"footnote-marker\">*</sup><i class=\"footnote\">Aluzie la făpturile cerești, îngerii.</i>, DOAMNE?<br>Cine-I ca Tine, proslăvit în sfințenie,<br>temut în slavă, înfăptuitor de minuni?<br>",
            "11": "Ți-ai întins dreapta,<br>pământul i-a înghițit.<br>",
            "12": "Ai călăuzit cu bunătatea Ta acest popor pe care l-ai mântuit,<br>i-ai îndreptat cu puterea Ta spre lăcașul sfințeniei Tale.<br>",
            "13": "Popoare au auzit, au tremurat,<br>spaimă i-a cuprins pe locuitorii Filistiei.<br>",
            "14": "Apoi căpeteniile Edomului au fost năucite,<br>pe vitejii Moabului i-a cuprins tremurul,<br>toți locuitorii Canaanului s-au topit.<br>",
            "15": "Groază și frică să se abată asupra lor,<br>prin măreția brațului Tău să încremenească precum piatra,<br>până va trece poporul Tău, DOAMNE,<br>până va trece poporul acesta pe care l-ai dobândit.<br>",
            "16": "Îi vei aduce și-i vei planta pe muntele moștenirii Tale,<br>fundația sălașului Tău pe care Tu, DOAMNE,<br>l-ai pregătit, Sanctuarul, Stăpâne, pe care mâinile Tale l-au întemeiat.<br>",
            "17": "DOMNUL va domni în vecii vecilor!",
            "18": "Căci cavaleria lui Faraon, cu carele sale și călăreții săi, a intrat în mare și DOMNUL a întors peste ei apele mării, iar copiii lui Israel au mers pe uscat în mijlocul mării.”",
            "19": "Iar Miriam profetesa, sora lui Aaron, a luat tamburina în mână și au ieșit toate femeile după ea cu tamburine și cu dansuri.",
            "20": "Și Miriam le-a răspuns: „Cântați DOMNULUI, căci este preamărit în slavă, pe cal și pe călărețul lui i-a aruncat în mare.”",
            "21": "Moise l-a condus pe Israel de la Marea Trestiilor și au pornit spre deșertul Șur; au mers timp de trei zile în deșert și n-au găsit apă.",
            "22": "Au ajuns la Mara, dar n-au putut bea apele de la Mara căci erau amare; de aceea i-au pus numele Mara.",
            "23": "Și poporul a cârtit împotriva lui Moise, spunând: „Ce vom bea?”",
            "24": "Iar [Moise] a strigat către DOMNUL și DOMNUL i-a arătat un copac<sup class=\"footnote-marker\">*</sup><i class=\"footnote\">Sau „un lemn”</i>; el l-a aruncat în apă și apele s au îndulcit. Acolo [DOMNUL] a dat o lege și o judecată și acolo l-a pus la încercare.",
            "25": "Și a spus: „Dacă asculți atent de glasul DOMNULUI, Dumnezeului tău, și faci ce este drept în ochii Lui și pleci urechea la poruncile Lui și păstrezi toate decretele Lui, niciuna dintre bolile pe care le-am adus în Egipt n-o voi aduce asupra ta, căci Eu sunt DOMNUL, tămăduitorul tău.”",
            "26": "Și au ajuns la Elim și acolo erau douăsprezece izvoare de apă și șaptezeci de palmieri; și și-au așezat acolo tabăra, lângă apă."
        },
        "15": {
            "0": "Au plecat din Elim și toată obștea copiilor lui Israel a ajuns în deșertul Sin, care este între Elim și Sinai, în ziua a cincisprezecea a lunii a doua de la ieșirea lor din țara Egiptului.",
            "1": "Și toată obștea copiilor lui Israel a cârtit împotriva lui Moise și împotriva lui Aaron, în deșert.",
            "2": "Și copiii lui Israel le-au spus: „Măcar să fi murit de mâna DOMNULUI în țara Egiptului, stând lângă oala cu carne, mâncând pâine pe săturate! Căci ne-ați scos în deșertul acesta să omorâți toată această adunare cu foamete.”",
            "3": "DOMNUL i-a spus lui Moise: „Iată, voi face să plouă pentru voi pâine din ceruri. Poporul să iasă și să adune o cotă zilnică, în fiecare zi, ca să-i pun la încercare dacă vor merge după Învățătura Mea sau nu.",
            "4": "Și va fi în ziua a șasea, când vor pregăti ce vor fi adus, că va fi dublu față de ce adună zi de zi.”",
            "5": "Moise și Aaron au spus către toți copiii lui Israel: „Seara, veți ști că DOMNUL v-a scos din țara Egiptului.",
            "6": "Și dimineață veți vedea slava DOMNULUI, căci v-a auzit cârtelile împotriva DOMNULUI. Căci ce suntem noi, ca să cârtiți împotriva noastră?”",
            "7": "Și Moise a spus: „Cât timp DOMNUL vă dă seara carne să mâncați și pâine dimineața pe săturate, cât timp DOMNUL vă aude cârtelile cu care cârtiți împotriva Lui – ce suntem noi? Nu împotriva noastră sunt cârtelile voastre, ci împotriva DOMNULUI!”",
            "8": "Moise i-a zis lui Aaron: „Spune întregii obști a copiilor lui Israel: «Apropiați-vă înaintea DOMNULUI, căci a auzit cârtelile voastre.»”",
            "9": "Și a fost, în timp ce Aaron vorbea întregii obști a copiilor lui Israel, că ei s-au întors către deșert și iată, slava DOMNULUI a apărut într-un nor.",
            "10": "DOMNUL i-a vorbit lui Moise, spunând:",
            "11": "„Am ascultat cârtelile copiilor lui Israel. Vorbește-le, spunând: «Pe înserat o să mâncați carne, iar dimineața o să vă săturați cu pâine, și veți ști [astfel] că Eu sunt DOMNUL, Dumnezeul vostru.»”",
            "12": "Și a fost seara: prepelițele s-au ridicat și au acoperit tabăra, iar dimineață un strat de rouă era în jurul taberei.",
            "13": "Și s-a ridicat stratul de rouă și iată, pe suprafața deșertului era [ceva] fin [și] pufos, fin ca bruma asupra pământului.",
            "14": "Copiii lui Israel au văzut și și-au spus unul altuia: „Ce-i asta?<sup class=\"footnote-marker\">*</sup><i class=\"footnote\">Ebr: <i>man hu</i>, adică „mana este” sau „ce este?”</i>”, căci n-au știut ce este. Moise le-a spus: „Aceasta este pâinea pe care v-a dat-o DOMNUL drept hrană.",
            "15": "Acesta este lucrul pe care l-a poruncit DOMNUL: «Strângeți din ea, fiecare om după cât mănâncă, câte un <i>omer</i><sup class=\"footnote-marker\">*</sup><i class=\"footnote\">Unitate de măsură de volum, egală cu aproximativ 2,3 litri</i> de persoană, după numărul sufletelor voastre, fiecare să ia pentru cei din cortul său.»”",
            "16": "Copiii lui Israel au făcut astfel; și au strâns, unii mai mult și alții mai puțin.",
            "17": "Au măsurat într-un <i>omer</i>, iar cel care luase mai mult nu-i prisosea, iar celui care luase mai puțin nu-i lipsea: fiecare strânseseră după cât mânca el.",
            "18": "Moise le-a spus: „Nimeni să nu lase din ea până dimineață!”",
            "19": "Dar nu l-au ascultat pe Moise și unii au lăsat din ea până dimineața și a făcut viermi și s-a împuțit; și Moise s-a mâniat pe ei.",
            "20": "O strângeau în fiecare dimineață, fiecare om după cât mânca, iar când soarele se încingea, se topea.",
            "21": "Și a fost în ziua a șasea că au strâns porție dublă, doi <i>omeri</i> pentru fiecare; și toți conducătorii obștii au venit și i-au vestit lui Moise.",
            "22": "El le-a spus: „Asta e ce a spus DOMNUL: «Mâine este zi de odihnă, un Șabat sfânt pentru DOMNUL. Ceea ce aveți de copt, coaceți, și ceea ce aveți de gătit, gătiți! Și tot ceea ce rămâne, puneți-vă deoparte spre păstrare până dimineață.»”",
            "23": "Au pus-o deoparte până dimineață, după cum poruncise Moise, și nu s-a împuțit și nici nu a făcut viermi.",
            "24": "Moise a spus: „Mâncați-o astăzi, căci Șabat este astăzi pentru DOMNUL, astăzi n-o veți găsi pe câmp.",
            "25": "Șase zile să o strângeți, dar în ziua a șaptea este Șabat, nu va fi deloc [mană].”",
            "26": "Și a fost în ziua a șaptea că [unii] din popor au ieșit să strângă, dar nu au găsit.",
            "27": "DOMNUL i-a spus lui Moise: „Oare până când veți tot refuza să-Mi păziți poruncile și învățăturile?",
            "28": "Vedeți că DOMNUL v-a dat Șabatul – de aceea El vă dă în ziua a șasea pâine pentru două zile. Fiecare să rămână în locul său. Nimeni să nu iasă din locul său în ziua a șaptea.”",
            "29": "Și poporul s-a odihnit în ziua a șaptea.",
            "30": "Iar casa lui Israel i-a pus numele de „mană”; și ea era ca sămânța de coriandru, albă, și avea gust de turtă cu miere.",
            "31": "Moise a spus: „Acesta este lucrul pe care l-a poruncit DOMNUL: «Un <i>omer</i> plin cu ea să fie spre păstrare, peste generațiile voastre, ca să vadă pâinea cu care v-am hrănit în deșert, când v-am scos din țara Egiptului.»”",
            "32": "Moise i-a spus lui Aaron: „Ia un ulcior și pune în el un <i>omer</i> plin cu mană și așează-l înaintea DOMNULUI spre păstrare, peste generațiile voastre.”",
            "33": "Precum i-a poruncit DOMNUL lui Moise, Aaron l-a pus înaintea Mărturiei, spre păstrare.",
            "34": "Iar copiii lui Israel au mâncat mană timp de patruzeci de ani, până au ajuns în ținut locuit; au mâncat mană până au ajuns la marginea țării Canaanului.",
            "35": "Iar <i>omer</i>-ul este o zecime de <i>efa</i><sup class=\"footnote-marker\">*</sup><i class=\"footnote\">Unitate de măsură de volum, egală cu aproximativ 23 de litri</i>."
        },
        "16": {
            "0": "Toată obștea copiilor lui Israel a plecat din deșertul Sin, călătorind din loc în loc, după cuvântul DOMNULUI; au poposit în Refidim și n-a fost apă ca să bea poporul.",
            "1": "Atunci poporul s-a luat la ceartă cu Moise și au spus: „Dați-ne apă să bem!” Moise le-a spus: „De ce căutați ceartă cu mine? De ce Îl puneți pe DOMNUL la încercare?”",
            "2": "Dar poporul înseta acolo după apă și poporul a cârtit împotriva lui Moise și a spus: „De ce ne-ai scos din Egipt, ca să mă omori pe mine, pe copiii mei și pe turmele mele de sete?”",
            "3": "Și Moise a strigat către DOMNUL, spunând: „Ce să [mă] fac cu poporul acesta? Încă puțin și mă vor omorî cu pietre!”",
            "4": "Și DOMNUL i-a spus lui Moise: „Treci înaintea poporului și ia cu tine dintre bătrânii lui Israel, și toiagul tău cu care ai lovit Fluviul ia-l în mâna ta și du-te.",
            "5": "Iată-Mă, Eu voi sta înaintea ta acolo, la stânca din Horeb; să lovești stânca și va ieși din ea apă și poporul va bea. Și Moise a făcut așa sub ochii bătrânilor lui Israel.",
            "6": "[Moise] a pus numele locului Masa<sup class=\"footnote-marker\">*</sup><i class=\"footnote\">Însemnând „încercare”</i> și Meriba<sup class=\"footnote-marker\">*</sup><i class=\"footnote\">Însemnând „ceartă”</i>, datorită certei copiilor lui Israel și pentru că Îl puseseră la încercare pe DOMNUL, spunând: „Oare este DOMNUL în mijlocul nostru sau nu?”",
            "7": "Amalek a venit și s-a luptat cu Israel în Refidim.",
            "8": "Și Moise i-a spus lui Ioșua: „Alege [niște] bărbați pentru noi și ieși la luptă cu Amalek. Mâine, eu voi sta în picioare pe vârful dealului, cu toiagul lui Dumnezeu în mâna mea.”",
            "9": "Și Ioșua a făcut cum îi spusese Moise, luptând cu Amalek; iar Moise, Aaron și Hur au urcat pe vârful dealului.",
            "10": "Și a fost că atunci când Moise își ridica mâna, Israel era mai puternic; iar când își cobora mâna, Amalek era mai puternic.",
            "11": "Dar mâinile lui Moise s-au îngreunat; și au luat o piatră și au pus-o sub el și el a stat pe ea, iar Aaron și Hur i-au sprijinit mâinile, unul de o parte și unul de cealaltă parte, și [Moise] a stat cu mâinile [înălțate în] credință până la apusul soarelui.",
            "12": "Și Ioșua l-a slăbit pe Amalek și pe poporul său cu tăișul sabiei.",
            "13": "Și DOMNUL i-a spus lui Moise: „Scrie aceasta [ca] amintire în Carte și pune[-o] în auzul lui Ioșua: că Eu voi șterge negreșit amintirea lui Amalek de sub ceruri.”",
            "14": "Moise a construit un altar și i-a pus numele ADONAI-Nisi<sup class=\"footnote-marker\">*</sup><i class=\"footnote\">Însemnând „DOMNUL este minunea mea” sau „DOMNUL este stindardul meu”</i>.",
            "15": "Și a spus: „Căci, mâna pe tronul lui Dumnezeu: război poartă DOMNUL cu Amalek, din generație în generație.”"
        },
        "17": {
            "0": "Și a auzit Itro, preotul Midianului, socrul lui Moise, tot ce făcuse Dumnezeu pentru Moise și pentru poporul Său Israel, cum îl scosese DOMNUL pe Israel din Egipt.",
            "1": "Și Itro, socrul lui Moise, a luat-o pe Țipora, soția lui Moise, după ce fusese trimisă acasă,",
            "2": "și pe cei doi fii ai ei, numele unuia fiind Gherșom<sup class=\"footnote-marker\">*</sup><i class=\"footnote\">Însemnând „străin acolo”</i>, căci [Moise] spusese: „Străin am fost într-o țară străină”,",
            "3": "și numele celuilalt fiind Eliezer<sup class=\"footnote-marker\">*</sup><i class=\"footnote\">Însemnând „Dumnezeul meu este ajutor”</i>, căci: „Dumnezeul tatălui meu mi-a venit în ajutor și m-a salvat de sabia lui Faraon.”",
            "4": "Itro, socrul lui Moise, a venit cu fiii lui și cu soția lui la Moise, în deșertul în care își așezase el tabăra, [la] muntele lui Dumnezeu.",
            "5": "Și i-a spus lui Moise: „Eu, socrul tău Itro, vin la tine cu soția ta și cu cei doi fii ai ei împreună cu ea.”",
            "6": "Și Moise a ieșit să-și întâmpine socrul și s-a prosternat și l-a sărutat; și s-au întrebat unul pe celălalt de sănătate și au intrat în cort.",
            "7": "Apoi Moise i-a povestit socrului său tot ceea ce le făcuse DOMNUL lui Faraon și Egiptului de dragul lui Israel, toate greutățile care se abătuseră asupra lor pe drum, și cum îi salvase DOMNUL.",
            "8": "Itro s-a bucurat de tot binele pe care DOMNUL i-l făcuse lui Israel, că îl salvase din mâna Egiptului.",
            "9": "Și Itro a spus: „Binecuvântat este DOMNUL care v-a salvat din mâna Egiptului și din mâna lui Faraon, care a salvat poporul de sub mâna Egiptului.",
            "10": "Acum știu că DOMNUL este mai mare decât toți dumnezeii, căci în felul în care uneltiseră [egiptenii] împotriva lor, [așa au fost salvați]!”",
            "11": "Și Itro, socrul lui Moise, a luat o ardere-de tot și jertfe de pace pentru Dumnezeu; iar Aaron și toți bătrânii lui Israel au venit să mănânce pâine cu socrul lui Moise înaintea lui Dumnezeu.",
            "12": "Și a fost a doua zi: Moise a stat să judece poporul, iar poporul a stat în picioare lângă Moise, de dimineață până seara.",
            "13": "Socrul lui Moise a văzut tot ce făcea el poporului și a spus: „Ce este acest lucru pe care îl faci poporului? Pentru ce stai tu singur și tot poporul stă în picioare lângă tine de dimineață până seara?”",
            "14": "Și Moise i-a spus socrului său: „Căci poporul vine la mine să-L întrebe pe Dumnezeu.",
            "15": "Când au o pricină, [împricinatul] vine la mine<sup class=\"footnote-marker\">*</sup><i class=\"footnote\">Alternativ: „pricina este adusă la mine”</i> și eu judec între el și semenul lui și fac cunoscute decretele lui Dumnezeu și învățăturile Sale.”",
            "16": "Și socrul lui Moise i-a spus: „Nu este bun lucrul pe care îl faci.",
            "17": "Te vei istovi negreșit, și tu și poporul acesta care este cu tine, căci lucrul este prea greu pentru tine, nu-l vei putea face singur.",
            "18": "Ascultă așadar de glasul meu și te voi sfătui; și Dumnezeu să fie cu tine! Fii tu mijlocitor pentru popor înaintea lui Dumnezeu și adu pricinile la Dumnezeu.",
            "19": "Să-i avertizezi [despre] decrete și învățături și să le faci cunoscută calea pe care să meargă și treaba pe care să o facă.",
            "20": "Iar tu, vezi de caută din tot poporul [niște] oameni de valoare, temători de Dumnezeu, oameni ai adevărului, care urăsc mita; și pune-i căpetenii peste mii, căpetenii peste sute, căpetenii peste cincizeci și căpetenii peste zeci.",
            "21": "Ei să judece poporul tot timpul și fie ca toate pricinile mari să le aducă la tine și toate pricinile mărunte să le judece ei; și ți se va ușura sarcina și ei o vor purta cu tine.",
            "22": "Dacă vei face acest lucru – și Dumnezeu îți va porunci – atunci vei putea rezista și tot poporul acesta va ajunge și el la locul lui, în pace.”",
            "23": "Și a ascultat Moise de glasul socrului lui și a făcut tot ce spusese.",
            "24": "Și a ales Moise oameni de valoare din întregul Israel și i-a pus căpetenii peste popor, căpetenii peste mii, căpetenii peste sute, căpetenii peste cincizeci și căpetenii peste zeci.",
            "25": "Și ei au judecat poporul tot timpul: pricina cea grea o aduceau la Moise și orice pricină măruntă o judecau ei.",
            "26": "Apoi Moise și-a condus<sup class=\"footnote-marker\">*</sup><i class=\"footnote\">Lit: „și-a trimis”</i> socrul și el s-a dus în țara lui."
        },
        "18": {
            "0": "În luna a treia de la ieșirea copiilor lui Israel din țara Egiptului, în ziua aceea, au ajuns în deșertul Sinai.",
            "1": "Au plecat din Refidim și au ajuns la deșertul Sinai și și-au așezat tabăra în deșert; și Israel și-a așezat tabăra acolo, vizavi de munte.",
            "2": "Moise a urcat la Dumnezeu și DOMNUL l-a chemat de pe munte, spunând: „Așa să-i spui casei lui Iaacov și să le vestești copiilor lui Israel:",
            "3": "«Voi ați văzut ce am făcut Egiptului, că v-am purtat pe aripi de vulturi și v-am adus la Mine.",
            "4": "Și acum, dacă veți asculta atent de glasul Meu și veți păstra legământul Meu, veți fi o comoară pentru Mine dintre toate popoarele, căci al Meu este tot pământul.",
            "5": "Iar voi Îmi veți fi o împărăție de preoți și un neam sfânt.» Acestea sunt cuvintele pe care să le vorbești copiilor lui Israel.”",
            "6": "Moise a venit și i-a chemat pe bătrânii poporului și le-a pus înainte toate aceste cuvinte pe care i le poruncise DOMNUL.",
            "7": "Și tot poporul a răspuns la unison și au spus: „Tot ceea ce vorbește DOMNUL, vom face!” Și Moise a adus cuvintele poporului înapoi la Dumnezeu.",
            "8": "DOMNUL i-a spus lui Moise: „Iată, Eu vin la tine în desimea norului, pentru ca poporul să audă când îți vorbesc și să creadă și în tine veșnic.” Și Moise i-a vestit DOMNULUI vorbele poporului.",
            "9": "DOMNUL i-a spus lui Moise: „Du-te la popor și sfințește-i astăzi și mâine și să-și spele hainele.",
            "10": "Să fie pregătiți pentru a treia zi, căci a treia zi DOMNUL va coborî sub ochii întregului popor pe Muntele Sinai.",
            "11": "Să îngrădești în jur pentru popor, spunând: «Feriți-vă de a urca pe munte și de a-i atinge marginea; oricine atinge muntele va fi negreșit omorât.",
            "12": "Nicio mână să nu-l atingă, căci va fi negreșit omorât cu pietre sau va fi negreșit doborât; fie dobitoc, fie om, nu va trăi; [doar] la sunetul prelung al cornului să se urce pe munte.»”",
            "13": "Moise a coborât de pe munte la popor, a sfințit poporul și ei și-au spălat hainele.",
            "14": "Și a spus poporului: „Fiți pregătiți în trei zile; nu vă apropiați de vreo femeie.”",
            "15": "Și a fost în a treia zi când se făcea dimineață: au fost tunete și fulgere și nor gros pe munte, și sunet de corn, foarte puternic; și tot poporul care era în tabără s-a cutremurat.",
            "16": "Moise a scos poporul din tabără în întâmpinarea lui Dumnezeu și au stat la poalele muntelui.",
            "17": "Și Muntele Sinai fumega tot, căci DOMNUL coborâse pe el în foc; și fumul lui suia ca fumul de furnal și tot muntele se cutremura tare.",
            "18": "Sunetul cornului creștea din ce în ce; Moise vorbea și Dumnezeu îi răspundea printr-un glas.",
            "19": "DOMNUL a coborât pe Muntele Sinai, pe vârful muntelui, și DOMNUL l-a chemat pe Moise pe vârful muntelui și Moise a urcat.",
            "20": "Și DOMNUL i-a spus lui Moise: „Coboară, avertizează poporul să nu năvălească spre DOMNUL să vadă, ca nu cumva să cadă [răpuși] mulți din ei.",
            "21": "Preoții<sup class=\"footnote-marker\">*</sup><i class=\"footnote\">Ebr: <i>kohanim</i></i> care se apropie de DOMNUL să se pregătească și ei, ca nu cumva DOMNUL să răbufnească împotriva lor.”",
            "22": "Și Moise I-a spus DOMNULUI: „Poporul nu va putea urca pe Muntele Sinai, căci Tu ne-ai avertizat [deja] spunând: «Îngrădește muntele și sfințește-l!»”",
            "23": "Dar DOMNUL i-a spus: „Du-te, coboară! Și urcă, tu și Aaron împreună cu tine, dar preoții și poporul să nu dea buzna să urce la DOMNUL, ca nu cumva să răbufnească împotriva lor.”",
            "24": "Atunci Moise a coborât la popor și le-a spus."
        },
        "19": {
            "0": "Și Dumnezeu a vorbit toate aceste cuvinte, spunând:",
            "1": "<sup class=\"footnote-marker\">*</sup><i class=\"footnote\">Versetele 2-14 alcătuiesc <i>Aseret Hadibrot</i> (lit: „Cele Zece Rostiri”), consacrate sub numele de „Cele Zece Porunci”. Împărțirea în enunțuri este redată aici conform tradiției iudaice și marcată cu numere încadrate între paranteze drepte.</i>„<sup class=\"footnote-marker\">*</sup><i class=\"footnote\">[1]</i>Eu sunt DOMNUL, Dumnezeul tău, care te-am scos din țara Egiptului, din casa robiei.",
            "2": "<sup class=\"footnote-marker\">*</sup><i class=\"footnote\">[2]</i>Să nu ai alți dumnezei în prezența Mea.",
            "3": "Să nu îți faci chip cioplit și nici vreo înfățișare a ceea ce este în cerurile de sus sau pe pământul de jos sau în apele de sub pământ.",
            "4": "Să nu te prosternezi lor și să nu le slujești, căci Eu sunt DOMNUL, Dumnezeul tău, Dumnezeu gelos, care amintesc păcatul părinților asupra copiilor, [până] la a treia și a patra [generație] asupra celor care Mă urăsc;",
            "5": "și arăt bunăvoință la mii [de generații] celor care Mă iubesc și Îmi păzesc poruncile.",
            "6": "<sup class=\"footnote-marker\">*</sup><i class=\"footnote\">[3]</i>Să nu iei numele DOMNULUI, Dumnezeului tău, în van, căci Dumnezeu nu îl va absolvi [de vină] pe cel care Îi va lua numele în van.",
            "7": "Amintește-ți de ziua de Șabat spre a o sfinți.",
            "8": "Șase zile să muncești și să-ți faci toată munca.",
            "9": "Dar ziua a șaptea este Șabat pentru DOMNUL, Dumnezeul tău. Să nu faci nicio muncă – tu și fiul tău și fiica ta, sclavul tău și slujnica ta și dobitocul tău și prozelitul tău care este între porțile tale;",
            "10": "căci în șase zile a făcut DOMNUL cerurile și pământul, marea și tot ce se află în ea și în a șaptea zi S-a odihnit. De aceea a binecuvântat DOMNUL ziua de Șabat și a sfințit-o.",
            "11": "<sup class=\"footnote-marker\">*</sup><i class=\"footnote\">[5]</i>Cinstește pe tatăl tău și pe mama ta, ca să ți se prelungească zilele pe pământul pe care DOMNUL, Dumnezeul tău, ți-l dă ție.",
            "12": "<sup class=\"footnote-marker\">*</sup><i class=\"footnote\">[6]</i>Să nu ucizi; <sup class=\"footnote-marker\">*</sup><i class=\"footnote\">[7]</i>să nu comiți adulter; <sup class=\"footnote-marker\">*</sup><i class=\"footnote\">[8]</i>să nu furi<sup class=\"footnote-marker\">*</sup><i class=\"footnote\">Interdicția se referă de fapt la răpirea unei ființe umane.</i>; <sup class=\"footnote-marker\">*</sup><i class=\"footnote\">[9]</i>să nu depui mărturie falsă împotriva aproapelui tău.",
            "13": "<sup class=\"footnote-marker\">*</sup><i class=\"footnote\">[10]</i>Să nu râvnești la casa aproapelui tău; să nu râvnești la soția aproapelui tău și la sclavul lui și la slujnica lui și la boul lui și la măgarul lui și la orice este al aproapelui tău.”",
            "14": "Și tot poporul vedea tunetele și fulgerele și sunetul cornului și muntele fumegând. Și poporul a văzut și s-au cutremurat și au stat la distanță.",
            "15": "Și i-au spus lui Moise: „Vorbește tu cu noi și vom asculta; dar să nu vorbească Dumnezeu cu noi, ca nu cumva să murim.”",
            "16": "Iar Moise a spus poporului: „Nu vă temeți, căci pentru a vă eleva<sup class=\"footnote-marker\">*</sup><i class=\"footnote\">Alternativ: „pentru a vă pune la încercare”</i> a venit Dumnezeu, și pentru ca teama de El să fie pe fețele voastre, ca să nu păcătuiți.”",
            "17": "Poporul a rămas la distanță, iar Moise s-a apropiat de negura în care Se afla Dumnezeu.",
            "18": "Și DOMNUL i-a spus lui Moise: „Așa să le spui copiilor lui Israel: «Voi ați văzut că din ceruri am vorbit cu voi.",
            "19": "Să nu faceți lângă Mine dumnezei de argint și dumnezei de aur, să nu vă faceți.",
            "20": "Un altar de pământ să Îmi faci și să jertfești pe el arderile tale de tot și ofrandele tale de pace, turmele tale și vitele tale; în orice loc în care voi face să-Mi fie pomenit numele, voi veni la tine și te voi binecuvânta.",
            "21": "Iar când Îmi vei face un altar din pietre, să nu le zidești cioplite, ca nu cumva să treacă sabia ta peste el și să-l profanezi.",
            "22": "Și să nu urci pe trepte la altarul Meu, ca să nu-ți fie descoperită goliciunea asupra lui.”"
        },
        "20": {
            "0": "Și acestea sunt judecățile pe care să le pui înaintea lor:",
            "1": "„Când vei cumpăra un sclav evreu, șase ani să muncească, iar în al șaptelea să iasă liber, fără plată.",
            "2": "Dacă va intra [în sclavie] singur, singur să iasă; dacă era soțul unei femei, să iasă și soția lui împreună cu el.",
            "3": "Dacă stăpânul său îi va da o soție și ea îi va naște fii sau fiice, soția și copiii ei să fie ai stăpânului ei, iar el să iasă singur.",
            "4": "Dar dacă sclavul va spune răspicat: «Îl iubesc pe stăpânul meu, pe soția mea și pe copiii mei – nu voi ieși liber»,",
            "5": "atunci stăpânul lui să-l apropie de judecători<sup class=\"footnote-marker\">*</sup><i class=\"footnote\">Aici, termenul <i>elohim</i> înseamnă „judecători” sau „tribunal”.</i> și să-l apropie de ușă sau de ușorul [ușii]; și stăpânul său să-i găurească urechea cu o sulă și el să-i slujească veșnic<sup class=\"footnote-marker\">*</sup><i class=\"footnote\">Adică până la anul de jubileu (cf. Lev. 25:10)</i>.",
            "6": "Și când un bărbat își va vinde fata ca slujnică, ea să nu iasă [liberă] cum ies sclavii.",
            "7": "Dacă e văzută rău de stăpânul ei, care trebuia să o desemneze pentru sine, să o răscumpere; nu va avea voie să o vândă unui [neam] străin, căci a trădat-o.",
            "8": "Și dacă o va desemna pentru fiul lui, după rânduiala fetelor să se poarte cu ea.",
            "9": "Dacă el își va mai lua pe alta, să nu-i reducă [celei dintâi] din hrană, haine și dreptul ei marital.",
            "10": "Și dacă aceste trei [lucruri] nu le va face pentru ea, ea să iasă [liberă], fără plată.",
            "11": "Cine lovește un om, și [acela] moare, să fie negreșit omorât.",
            "12": "Dar pentru cel ce nu l-a pândit, ci Dumnezeu l-a făcut să-i cadă în mână, îți voi hotărî un loc în care să fugi.",
            "13": "Dar când un om va unelti să-l omoare pe aproapele său cu perfidie, [chiar] și de la altarul Meu să îl iei ca să moară.",
            "14": "Cine lovește pe tatăl său sau pe mama sa să fie negreșit omorât.",
            "15": "Cine răpește un om și îl vinde și este găsit în mâna lui să fie negreșit omorât.",
            "16": "Cine blestemă pe tatăl său sau pe mama sa să fie negreșit omorât.",
            "17": "Când [niște] oameni se vor certa și unul își va lovi aproapele cu piatra sau cu pumnul, dar nu va muri, ci va cădea la pat,",
            "18": "dacă se va ridica și va umbla pe afară, pe picioarele lui, agresorul să fie achitat; numai timpul pierdut să i-l plătească și de vindecat să-l vindece.",
            "19": "Când un om își va lovi sclavul sau slujnica cu un toiag și va muri sub mâna sa, să fie negreșit răzbunat.",
            "20": "Dar dacă va supraviețui o zi sau două, să nu fie răzbunat, căci este [ca și] banii lui.",
            "21": "Când oameni se vor încăiera și vor lovi o femeie gravidă și ea va avorta fără vătămare, [făptașul] să fie negreșit pedepsit precum îi va impune soțul femeii și să dea după prețuire.",
            "22": "Dar dacă se va produce o vătămare, să dai viață pentru viață,",
            "23": "ochi pentru ochi, dinte pentru dinte, mână pentru mână, picior pentru picior,",
            "24": "arsură pentru arsură, rană pentru rană, vânătaie pentru vânătaie.",
            "25": "Când un om va lovi ochiul sclavului lui sau ochiul slujnicei lui și-l va distruge, să-l elibereze în schimbul ochiului lui.",
            "26": "Și dacă va scoate dintele sclavului lui sau dintele slujnicei lui, să-l elibereze în schimbul dintelui lui.",
            "27": "Când un bou va împunge un bărbat sau o femeie și [victima] va muri, boul să fie negreșit omorât cu pietre și carnea să nu-i fie mâncată; dar stăpânul boului este nevinovat.",
            "28": "Dar dacă era un bou deprins să împungă, de ieri sau alaltăieri, și stăpânul lui fusese avertizat, dar nu l-a păzit și a omorât un bărbat sau o femeie, boul să fie omorât cu pietre și stăpânul lui să fie și el omorât.",
            "29": "Dacă o plată de ispășire îi va fi impusă, să dea răscumpărare pentru sufletul lui, după cât i se va impune.",
            "30": "Fie că a împuns un băiat, fie că a împuns o fată, după această judecată să i se facă.",
            "31": "Dacă boul va împunge un sclav sau o slujnică, să dea treizeci de sicli de argint stăpânului lui și boul să fie omorât cu pietre.",
            "32": "Când un om va dezveli o groapă sau când un om va săpa o groapă și nu o va acoperi, și un bou sau măgar va cădea acolo,",
            "33": "stăpânul gropii să plătească. Să-i dea bani stăpânului lui, iar hoitul să fie al lui.",
            "34": "Iar când boul unui om va răni boul aproapelui său și [acela] va muri, să vândă boul viu și să împartă banii și să împartă și hoitul.",
            "35": "Sau, [dacă] se știa că este un bou deprins să împungă, de ieri sau de alaltăieri, iar stăpânul lui nu l-a păzit, să plătească negreșit, bou pentru bou, și hoitul să fie al lui.",
            "36": "Când un om va fura un bou sau o oaie sau capră și îl va tăia sau îl va vinde, să plătească cinci vite în locul boului și patru oi sau capre în locul oii sau caprei."
        },
        "21": {
            "0": "Dacă în timpul spargerii este prins hoțul și este lovit și moare, nu există vină pentru sângele lui.",
            "1": "Dacă soarele răsărise asupra lui, atunci există vină pentru sângele lui. [Hoțul] să plătească negreșit; dacă nu are [bani], să fie vândut pentru furtul său.",
            "2": "Dacă ceea ce a furat va fi găsit [viu] în posesia lui – fie bou, fie măgar, fie oaie – să plătească dublu.",
            "3": "Când un om va face o stricăciune pe ogor sau în vie, lăsându-și dobitocul liber sau păscându-l pe ogorul altuia, din cel mai bun ogor al său și din cea mai bună vie a sa să plătească.",
            "4": "Când va izbucni foc și va întâlni mărăcini și un snop de grâne sau holda sau ogorul va fi mistuit, cel care a aprins focul să plătească negreșit.",
            "5": "Când un om va da aproapelui său bani sau unelte spre păstrare și sunt furate din casa acestuia – dacă hoțul va fi găsit, să plătească dublu.",
            "6": "Dar dacă hoțul nu va fi găsit, stăpânul casei să se apropie de judecători [ca să jure] că nu a pus mâna pe bunul aproapelui său.",
            "7": "Pentru orice lucru disputat – pentru bou, pentru măgar, pentru oaie, pentru haină – pentru orice obiect pierdut despre care va spune „Acesta este!” – la judecători să ajungă pricina amândurora; cel pe care judecătorii îl vor găsi vinovat să plătească dublu aproapelui său.",
            "8": "Când un om îi va da aproapelui său spre păstrare un măgar, un bou, o oaie sau orice dobitoc, și [acesta] moare, sau este vătămat, sau prădat fără să fi văzut cineva,",
            "9": "să se facă un jurământ [către] DOMNUL între cei doi, că n-a întins mâna asupra bunului aproapelui său; proprietarul lui să accepte și [celălalt] să nu plătească.",
            "10": "Dar dacă va fi furat de la el, să-i plătească proprietarului său.",
            "11": "[Și] dacă va fi într-adevăr sfâșiat, să-l aducă drept mărturie; să nu plătească pentru dobitocul sfâșiat.",
            "12": "Când un om va împrumuta de la aproapele său [un dobitoc] și el va fi vătămat sau va muri în absența stăpânului – să plătească negreșit.",
            "13": "Dacă stăpânul lui va fi fost cu el, să nu plătească, iar dacă este închiriat, va intra în chiria lui.",
            "14": "Iar când un om va seduce o fecioară nemăritată și se va culca cu ea, să-i acorde contract de căsătorie ca soție a lui.",
            "15": "Dacă tatăl ei va refuza categoric să i-o dea, să-i cântărească argint, după contractul de căsătorie al fecioarelor.",
            "16": "Pe vrăjitoare să n-o lași să trăiască.",
            "17": "Oricine se culcă cu un dobitoc să fie negreșit omorât.",
            "18": "Cel care jertfește [altor] dumnezei să fie distrus; numai DOMNULUI [are voie]!",
            "19": "Să nu-l persecuți pe străin și să nu-l oprimi, căci străini ați fost în țara Egiptului.",
            "20": "Să nu persecuți nicio văduvă sau orfan.",
            "21": "Căci dacă îl vei persecuta, când va striga către Mine, negreșit îi voi auzi strigătul.",
            "22": "Mânia Mea se va aprinde și vă voi omorî cu sabie, iar soțiile voastre vor fi văduve și copiii voștri orfani.",
            "23": "Dacă vei împrumuta bani [cuiva din] poporul Meu, săracului care este cu tine, să nu te porți cu el precum un cămătar: să nu-i impui dobândă.",
            "24": "Dacă vei lua haina aproapelui tău drept gaj, până la apusul soarelui să i-o înapoiezi.",
            "25": "Căci doar ea este acoperământul lui, îi este haină pentru pielea lui. În ce se va culca? Așa că dacă va striga către Mine, voi auzi, căci Eu sunt milos.",
            "26": "Să nu hulești un judecător<sup class=\"footnote-marker\">*</sup><i class=\"footnote\">Sau „pe Dumnezeu”</i> și să nu blestemi o căpetenie din poporul tău.",
            "27": "Ofranda ta de abundență și ofranda ta către preot să nu le întârzii; pe întâiul-născut dintre fiii tăi să Mi-l dai Mie.",
            "28": "Așa să faci cu boul tău, cu turmele tale; șapte zile să stea cu mama lui [și] în ziua a opta să Mi-l dai Mie.",
            "29": "Și oameni ai sfințeniei să fiți pentru Mine; iar carne sfâșiată<sup class=\"footnote-marker\">*</sup><i class=\"footnote\">Adică un animal care a murit altfel decât prin tăiere rituală</i> pe câmp să nu mâncați, la câine să o aruncați."
        },
        "22": {
            "0": "Să nu iei aminte la un zvon fals, să nu-ți dai mâna cu un nelegiuit ca să fii martor mârșav.",
            "1": "Să nu te iei după cei mulți pentru a face rău și să nu răspunzi la o dispută luând partea mulțimii ca să pervertești [legea].",
            "2": "Și nici pe sărac să nu-l părtinești în pricina lui.",
            "3": "Dacă vei întâlni boul dușmanului tău sau măgarul său rătăcit, să i-l înapoiezi negreșit.",
            "4": "Dacă vei vedea măgarul dușmanului tău căzut sub povara sa, oare te vei abține de la a-l ajuta? – negreșit să-l ajuți împreună cu el.",
            "5": "Să nu pervertești judecata săracului tău în pricina sa.",
            "6": "De cuvânt mincinos să te îndepărtezi, iar pe cel nevinovat și pe cel drept să nu-i omori; căci nu-l voi socoti drept pe nelegiuit.",
            "7": "Să nu iei mită, căci mita îi orbește pe cei ageri la vedere și sucește vorbele drepților<sup class=\"footnote-marker\">*</sup><i class=\"footnote\">Sau „vorbele cele drepte” ale Torei</i>.",
            "8": "Pe străin să nu-l asuprești; voi știți sufletul străinului, căci străini ați fost în țara Egiptului.",
            "9": "Șase ani să-ți semeni pământul și să-i aduni recolta.",
            "10": "Dar în al șaptelea să-i dai răgaz și îl lași pârloagă și săracii poporului tău să mănânce, iar ce rămâne de la ei să mănânce sălbăticiunile câmpului; la fel să faci cu via ta [și] cu livada ta de măslini.",
            "11": "Șase zile să-ți faci treaba, dar în ziua a șaptea să te abții, ca să se odihnească boul tău și măgarul tău, iar fiul slujitoarei tale și străinul să fie revigorați.",
            "12": "Să păziți tot ce v-am spus și numele altor dumnezei să nu le pomeniți, să nu fie auzite din gura ta.",
            "13": "Trei pelerinaje să-Mi celebrezi pe an:",
            "14": "Sărbătoarea Azimelor<sup class=\"footnote-marker\">*</sup><i class=\"footnote\">Sărbătoarea de Pesah</i> să o păzești, șapte zile să mănânci azime, după cum ți-am poruncit, la sorocul din luna primăverii<sup class=\"footnote-marker\">*</sup><i class=\"footnote\">Ebr: <i>Aviv</i></i>, căci în ea ai ieșit din Egipt; și să nu vă înfățișați înaintea Mea cu mâna goală.",
            "15": "Și Sărbătoarea Secerișului<sup class=\"footnote-marker\">*</sup><i class=\"footnote\">Sărbătoarea de Șavuot</i> primelor roade ale lucrării tale, pe care le vei fi semănat pe câmp; și Sărbătoarea Recoltei<sup class=\"footnote-marker\">*</sup><i class=\"footnote\">Sărbătoarea de Sucot</i>, la capătul anului, atunci când îți aduni lucrarea ta de pe câmp.",
            "16": "De trei ori pe an, să se înfățișeze toți cei ai tăi de parte bărbătească, în fața Stăpânului, DOMNULUI.",
            "17": "Să nu jertfești pe produse dospite sângele jertfei Mele<sup class=\"footnote-marker\">*</sup><i class=\"footnote\">Adică atâta timp cât produsele dospite mai există încă în casă, înainte de a fi distruse pe 14 Nisan</i> și să nu rămână grăsimea jertfei Mele festive peste noapte, până dimineață.",
            "18": "Pârga primelor roade ale pământului tău s-o aduci în casa DOMNULUI, Dumnezeului tău; să nu fierbi iedul în laptele mamei lui.",
            "19": "Iată, Eu trimit un înger înaintea ta să te păzească pe drum și să te aducă la locul pe care l-am pregătit.",
            "20": "Păzește-te înaintea lui și ascultă de glasul lui, nu i te împotrivi, căci nu vă va ierta greșeala, căci numele Meu este în el.",
            "21": "Căci dacă vei asculta cu luare-aminte de glasul lui și vei face tot ce voi vorbi [Eu], îi voi dușmăni pe dușmanii tăi și îi voi asupri pe asupritorii tăi.",
            "22": "Căci îngerul Meu va merge în fața ta și te va aduce la amorit, hitit, perizit, canaanit, hivit și iebusit, și îi voi nimici.",
            "23": "Să nu te prosternezi dumnezeilor lor, să nu le slujești și să nu faci după faptele lor; ci să le distrugi complet și să le sfărâmi complet pietrele rituale.",
            "24": "Să Îl slujiți pe DOMNUL, Dumnezeul vostru, și El va binecuvânta pâinea ta și apa ta, și voi îndepărta boala din mijlocul tău.",
            "25": "Nu va fi nicio femeie care să-și piardă pruncii și nici stearpă în țara ta, și îți voi împlini numărul zilelor tale.",
            "26": "Voi trimite teama de Mine înaintea ta și voi îngrozi tot poporul în rândul căruia vei veni; și voi face pe dușmanul tău să-și întoarcă grumazul înaintea ta.",
            "27": "Voi trimite roiul de viespi<sup class=\"footnote-marker\">*</sup><i class=\"footnote\">Sau „molima”. Sensul exact al termenului ebraic este incert.</i> înaintea ta și el îi va alunga pe hivit, pe canaanit și pe hitit dinaintea ta.",
            "28": "Nu îi voi alunga dinaintea ta într-un an, ca nu cumva să fie pustiită țara și să se înmulțească împotriva ta sălbăticiunile câmpului.",
            "29": "Puțin câte puțin îi voi alunga dinaintea ta, până vei deveni roditor și vei moșteni țara.",
            "30": "Și îți voi întinde hotarul de la Marea Trestiilor până la Marea Filistenilor și de la deșert până la Fluviu, căci voi da în mâna voastră pe locuitorii țării și-i vei alunga dinaintea ta.",
            "31": "Să nu închei legământ cu ei sau cu dumnezeii lor.",
            "32": "Să nu locuiască în țara ta, ca nu cumva să te facă să păcătuiești față de Mine, slujind dumnezeilor lor, căci ar fi pentru tine o cursă.”"
        },
        "23": {
            "0": "Iar lui Moise i-a spus: „Urcă-te la DOMNUL, tu și Aaron, Nadav și Avihu, și șaptezeci dintre bătrânii lui Israel și prosternați-vă de departe.",
            "1": "Și Moise să se apropie singur de DOMNUL, dar ei să nu se apropie și poporul să nu se urce cu el.”",
            "2": "Moise a venit și i-a vestit poporului toate cuvintele DOMNULUI și toate judecățile; și tot poporul a răspuns într un glas și au spus: „Toate lucrurile pe care le-a vorbit DOMNUL le vom face.”",
            "3": "Și Moise a scris toate cuvintele DOMNULUI; s-a sculat dis-de-dimineață și a construit un altar la poalele muntelui și doisprezece stâlpi de piatră pentru cele douăsprezece triburi ale lui Israel.",
            "4": "Și a trimis pe tinerii copiilor lui Israel și ei au înălțat arderi de tot și au jertfit tauri [ca] jertfe de pace DOMNULUI.",
            "5": "Moise a luat jumătate din sânge și l-a pus în vase iar jumătate din sânge a stropit asupra altarului.",
            "6": "A luat Cartea Legământului și a citit-o în auzul poporului, iar ei au spus: „Tot ce a vorbit DOMNUL vom face și vom asculta!”",
            "7": "Moise a luat sângele și l-a stropit asupra poporului și a spus: „Iată sângele legământului pe care l-a statornicit DOMNUL cu voi, cu privire la toate aceste lucruri.”",
            "8": "Și au urcat Moise și Aaron, Nadav și Avihu și șaptezeci dintre bătrânii lui Israel.",
            "9": "L-au văzut pe Dumnezeul lui Israel, iar sub picioarele Sale era ceva ca o lucrare pavată de safir și ca esența cerurilor de curată.",
            "10": "Iar peste nobilii copiilor lui Israel [El] n-a întins mâna, ei L-au privit pe Dumnezeu și au mâncat și au băut.",
            "11": "DOMNUL i-a spus lui Moise: „Urcă la Mine pe munte și stai acolo; și îți voi da tablele de piatră și Învățătura și porunca pe care le-am scris ca să le predai.”",
            "12": "Și Moise s-a sculat, cu slujitorul său, Ioșua, și Moise a urcat pe muntele lui Dumnezeu.",
            "13": "Iar bătrânilor le-a spus: „Așteptați-ne aici până ne vom întoarce la voi. Și iată, Aaron și Hur sunt cu voi; oricine are vreo pricină [de judecat] să se apropie de ei.”",
            "14": "Moise a urcat pe munte și norul acoperise muntele.",
            "15": "Slava DOMNULUI se așezase pe Muntele Sinai și norul l-a acoperit timp de șase zile; și [DOMNUL] l-a chemat pe Moise în ziua a șaptea din mijlocul norului.",
            "16": "Iar înfățișarea slavei DOMNULUI era precum un foc mistuitor pe vârful muntelui, sub ochii copiilor lui Israel.",
            "17": "Și a intrat Moise în mijlocul norului și a urcat pe munte; și a fost Moise pe munte patruzeci de zile și patruzeci de nopți."
        },
        "24": {
            "0": "DOMNUL i-a vorbit lui Moise spunând:",
            "1": "„Vorbește copiilor lui Israel ca să ia pentru Mine o donație, de la orice om a cărui inimă îl va îndemna, să luați donația pentru Mine.",
            "2": "Și aceasta este donația pe care să o luați de la ei: aur, argint și aramă;",
            "3": "și lână turcoaz<sup class=\"footnote-marker\">*</sup><i class=\"footnote\">Ebr: <i>tehelet</i>, un pigment obținut dintr-o specie anume de melc marin</i>, purpurie și cărămizie și in și păr de capră;",
            "4": "și piei de berbec înroșite, piei de <i>tahaș</i><sup class=\"footnote-marker\">*</sup><i class=\"footnote\">Animal miraculos cu pielea multicoloră care, conform tradiției, a trăit numai în perioada construirii Tabernacolului și a avut ca scop unic furnizarea pieilor necesare acestei construcții (cf. Talmud, Șabat 28a).</i> și lemn de acacia;",
            "5": "untdelemn pentru iluminare [și] mirodenii pentru untdelemnul ungerii și pentru ofranda de mirodenii;",
            "6": "și pietre de onix și pietre de încastrat pentru efod și pentru pieptar.",
            "7": "Să-Mi facă un Sanctuar și voi sălășlui în mijlocul lor.",
            "8": "Întocmai cu tot ce Eu îți arăt [să fie] forma Tabernacolului și forma tuturor uneltelor lui – și așa să faceți.",
            "9": "Să facă un chivot din lemn de acacia: doi coți și jumătate [să fie] lungimea lui și un cot și jumătate lățimea lui și un cot și jumătate înălțimea lui.",
            "10": "Să-l poleiești cu aur curat, pe dinăuntru și pe dinafară să-l poleiești, și să-i faci un chenar de aur de jur-împrejur.",
            "11": "Să torni pentru el patru inele de aur și să le pui în cele patru colțuri ale sale, două inele de o parte și două inele de cealaltă parte.",
            "12": "Să faci drugi din lemn de acacia și să-i poleiești cu aur.",
            "13": "Să bagi drugii în inelele de pe marginile chivotului, pentru a fi purtat chivotul cu ele.",
            "14": "În inelele chivotului să rămână drugii, să nu fie scoși din ele.",
            "15": "Și să pui în chivot Mărturia pe care ți o voi da.",
            "16": "Să faci un capac din aur curat, doi coți și jumătate lungimea lui și un cot și jumătate lățimea lui.",
            "17": "Să faci doi heruvimi din aur – bătuți cu ciocanul să-i faci – la cele două capete ale capacului.",
            "18": "Să faci un heruvim la un capăt și un [alt] heruvim la celălalt capăt; ca parte din capac să facă heruvimii, la cele două capete ale sale.",
            "19": "Și să fie heruvimii cu aripile întinse în sus, acoperind cu aripile lor capacul, iar fețele lor [să fie întoarse] una către cealaltă; înspre capac să fie fețele heruvimilor.",
            "20": "Și să pui capacul peste chivot, de deasupra, iar în chivot să pui Mărturia pe care ți-o voi da.",
            "21": "Și Mă voi face cunoscut ție, acolo, și voi vorbi cu tine de deasupra capacului, dintre cei doi heruvimi care sunt deasupra chivotului Mărturiei, tot ceea ce îți voi porunci pentru copiii lui Israel.",
            "22": "Să faci o masă din lemn de acacia: doi coți lungimea ei, un cot lățimea ei și un cot și jumătate înălțimea ei.",
            "23": "Și să o poleiești cu aur curat și să faci pentru ea un chenar de aur de jur împrejur.",
            "24": "Să-i faci un cadru de o palmă de jur împrejur și să faci un chenar de aur pentru cadrul său, de jur împrejur.",
            "25": "Să-i faci patru inele de aur și să plasezi inelele la cele patru colțuri care sunt la cele patru picioare ale sale.",
            "26": "Pe dinafara cadrului să fie inelele, [servind] drept verigi pentru drugi, ca să fie purtată masa.",
            "27": "Și să faci drugii din lemn de acacia și să-i poleiești cu aur, ca să fie purtată cu ei masa.",
            "28": "Și să faci bolurile ei și lingurile ei și separatorii ei și suporții ei cu care [urmează] să fie acoperită – din aur curat să le faci.",
            "29": "Și pe masă să pui Pâinea Înfățișării înaintea Mea, necontenit.",
            "30": "Să faci un sfeșnic din aur curat, bătut cu ciocanul să fie făcut sfeșnicul. Soclul lui și brațele lui, cupele lui, îmbinările lui și florile lui să fie [parte] din el.",
            "31": "Șase brațe să iasă din lateralele lui: trei brațe ale sfeșnicului dintr-o parte și trei brațe ale sfeșnicului din cealaltă parte;",
            "32": "trei cupe sub forma florii de migdal pe un braț, o îmbinare și o floare; și trei cupe sub forma florii de migdal pe un braț, o îmbinare și o floare – așa să fie pentru cele șase brațe care ies din sfeșnic.",
            "33": "Iar pe sfeșnic să fie patru cupe sub forma florii de migdal, îmbinările ei și florile ei.",
            "34": "Și o îmbinare sub cele două brațe [care ies] din el și o îmbinare sub cele două brațe [care ies] din el și o îmbinare sub cele două brațe [care ies] din el – pentru cele șase brațe care ies din sfeșnic.",
            "35": "Îmbinările lor și brațele lor să fie parte din el; totul să fie bătut cu ciocanul dintr-o singură bucată de aur curat.",
            "36": "Să faci candelele lui – șapte; și el să-i aprindă candelele ca să lumineze către fața [sfeșnicu]lui.",
            "37": "Iar cleștii săi și lopețile sale să fie din aur curat.",
            "38": "[Dintr-]un talant de aur curat să îl facă, împreună cu toate aceste unelte.",
            "39": "Să vezi și să faci, după forma lor care îți este arătată pe munte."
        },
        "25": {
            "0": "Iar Tabernacolul să-l faci din zece perdele, din in răsucit și lână turcoaz, purpurie și cărămizie, [cu] heruvimi; lucrare a unui meșter țesător să le faci.",
            "1": "Lungimea unei perdele să fie de douăzeci și opt de coți, iar lățimea de patru coți pentru o perdea – aceeași măsură pentru toate perdelele.",
            "2": "Cinci perdele să fie prinse una de cealaltă și [celelalte] cinci perdele prinse una de cealaltă.",
            "3": "Să faci găici de lână turcoaz la marginea celei dintâi perdele de la capătul unui set și la fel să faci la marginea ultimei perdelei exterioare din cel de-al doilea set.",
            "4": "Cincizeci de găici să faci pe prima perdea și cincizeci de găici să faci la marginea perdelei care este în al doilea set; găicile să se potrivească una cu cealaltă.",
            "5": "Să faci cincizeci de agrafe din aur și să prinzi perdelele una de cealaltă cu agrafe, astfel încât Tabernacolul să devină un întreg.",
            "6": "Să faci perdele din păr de capră ca [să servească drept] cort peste Tabernacol; unsprezece stofe să le faci.",
            "7": "Lungimea unei perdele să fie de treizeci de coți și lățimea de patru coți pentru o perdea; aceeași măsură pentru cele unsprezece perdele.",
            "8": "Să prinzi cinci perdele separat și șase separat și să îndoi cea de-a șasea perdea peste partea de dinainte a cortului.",
            "9": "Să faci cincizeci de găici la marginea primei perdele de la capătul fiecărui set și cincizeci de găici la marginea perdelei de la al doilea set.",
            "10": "Să faci cincizeci de agrafe de aramă; să bagi agrafele în găici și să prinzi cortul, ca să devină un întreg.",
            "11": "Iar surplusul care atârnă din perdelele cortului: jumătate din surplusul perdelei să atârne peste partea din spate a Tabernacolului.",
            "12": "Și cotul dintr-o parte și cotul din cealaltă parte, care sunt surplus la lungimea perdelelor cortului, să atârne peste laturile Tabernacolului, de o parte și de cealaltă, ca să-l acopere.",
            "13": "Să faci o învelitoare pentru cort din piei înroșite de berbec și o [altă] învelitoare din piei de <i>tahaș</i>, pe deasupra.",
            "14": "Și să faci scândurile pentru Tabernacol din lemn de acacia, puse în picioare.",
            "15": "Zece coți să fie lungimea unei scânduri și un cot și jumătate lățimea unei scânduri.",
            "16": "Două cepuri pentru o scândură, potrivite unul cu celălalt [să fie] – așa să faci pentru toate scândurile Tabernacolului.",
            "17": "Și să faci scândurile pentru Tabernacol, douăzeci de scânduri pentru latura sudică, spre miazăzi.",
            "18": "Și patruzeci de suporți de argint sub cele douăzeci de scânduri; doi suporți sub o scândură pentru cele două cepuri ale sale și doi suporți sub o [altă] scândură pentru cele două cepuri ale sale.",
            "19": "Iar pentru a doua latură a Tabernacolului către miazănoapte – douăzeci de scânduri.",
            "20": "Și cei patruzeci de suporți ai lor să fie de argint; doi suporți sub o scândură și doi suporți sub o [altă] scândură.",
            "21": "Iar pentru spatele Tabernacolului, către apus, să faci șase scânduri.",
            "22": "Să faci două scânduri pentru colțurile Tabernacolului, în spatele său.",
            "23": "Ele să fie aliniate începând de jos și să fie îmbinate la vârf printr un capac de fixare, așa să fie pentru amândouă, la cele două colțuri să fie.",
            "24": "Să fie opt scânduri și suporții lor de argint, șaisprezece suporți – doi suporți sub o scândură și doi suporți sub o [altă] scândură.",
            "25": "Să faci drugi din lemn de acacia: cinci pentru scândurile de pe o latură a Tabernacolului,",
            "26": "și [alți] cinci drugi pentru scândurile de pe a doua latură a Tabernacolului, și cinci drugi pentru scândurile de pe latura din spate a Tabernacolului, către apus.",
            "27": "Iar drugul de mijloc, din mijlocul scândurilor, să se extindă de la un capăt la celălalt.",
            "28": "Și scândurile să le poleiești cu aur, iar inelele lor să le faci din aur ca locașuri pentru drugi; și să poleiești drugii cu aur.",
            "29": "Și să ridici Tabernacolul după modelul lui care îți va fi fost arătat pe munte.",
            "30": "Și să faci o draperie din lână turcoaz, purpurie și cărămizie și in răsucit; lucrare a unui meșter țesător să o facă, [cu] heruvimi.",
            "31": "Să o pui pe patru stâlpi de acacia poleiți cu aur, [prinsă] cu cârlige de aur, pe patru suporți de argint.",
            "32": "Să pui draperia sub agrafe și să aduci acolo, dincolo de draperie, Chivotul Mărturiei; iar draperia să despartă pentru voi Sfânta de Sfânta Sfintelor.",
            "33": "Să pui capacul pe Chivotul Mărturiei, în Sfânta Sfintelor.",
            "34": "Să pui masa dincoace de draperie și sfeșnicul vizavi de masă pe latura de miazăzi a Tabernacolului; iar masa să o pui pe latura de miazănoapte.",
            "35": "Să faci un paravan pentru intrarea Cortului, din lână turcoaz, purpurie și cărămizie și in răsucit, lucrare a unui meșter broder.",
            "36": "Să faci pentru paravan cinci stâlpi din lemn de acacia și să-i poleiești cu aur, iar cârligele lor să fie de aur; și să torni pentru ei cinci suporți de aramă."
        },
        "26": {
            "0": "Să faci altarul din lemn de acacia, de cinci coți lungime și de cinci coți lățime – pătrat să fie altarul – și trei coți [să fie] înălțimea sa.",
            "1": "Să-i faci coarnele în cele patru colțuri, parte din el să fie coarnele sale; și să îl poleiești cu aramă.",
            "2": "Să-i faci oalele pentru cenușă, lopețile sale, ligheanele sale, furculițele sale și tigăile sale; pentru toate uneltele lui să folosești aramă.",
            "3": "Să faci pentru el o împletitură din plasă de aramă și să faci pe plasă patru inele de aramă pe cele patru muchii ale sale.",
            "4": "Și să o pui sub bordura altarului, începând de jos, și plasa să ajungă până la jumătatea altarului.",
            "5": "Să faci drugi pentru altar, drugi din lemn de acacia, și să-i poleiești cu aramă.",
            "6": "Drugii săi să fie băgați în inele și drugii să fie pe cele două laturi ale altarului atunci când este purtat.",
            "7": "Gol pe dinăuntru, din scânduri, să-l faci; așa cum ți-a fost arătat pe munte, așa să facă.",
            "8": "Să faci curtea Tabernacolului: pe latura sudică, spre miazăzi, perdele pentru curte, din in răsucit; o sută de coți lungimea unei laturi.",
            "9": "Și stâlpii săi douăzeci; și suporții lor – douăzeci, din aramă; iar cârligele stâlpilor și benzile lor – din argint.",
            "10": "Și la fel pentru latura de miazănoapte, în lungime: perdele de o sută [de coți] lungime; stâlpii săi – douăzeci; și suporții lor – douăzeci, din aramă; iar cârligele stâlpilor și benzile sale – din argint.",
            "11": "Iar pe lățimea curții, pe latura de apus: perdele de cincizeci de coți; stâlpii lor – zece; și suporții lor – zece.",
            "12": "Și lățimea curții pe latura estică, spre răsărit, să fie cincizeci de coți.",
            "13": "Și cincisprezece coți de perdele pe o aripă; stâlpii lor – trei; și suporții lor – trei.",
            "14": "Iar pe cealaltă aripă, cincisprezece perdele; stâlpii lor – trei; și suporții lor – trei.",
            "15": "Iar pentru poarta curții, să fie un paravan de douăzeci de coți din lână turcoaz, purpurie și cărămizie și in răsucit, lucrare a unui meșter broder; stâlpii lor – patru; și suporții lor – patru.",
            "16": "Toți stâlpii curții, de jur împrejur, [să aibă] benzi de argint, și cârligele lor să fie din argint, și suporții lor din aramă.",
            "17": "Lungimea curții [să fie de] o sută de coți, iar lățimea cincizeci pe cincizeci<sup class=\"footnote-marker\">*</sup><i class=\"footnote\">Sensul expresiei ebraice este incert</i> și înălțimea cinci coți de in răsucit; iar suporții lor să fie din aramă.",
            "18": "Pentru toate uneltele Tabernacolului pentru toată slujba sa și toți țărușii săi și toți țărușii curții – [de] aramă.",
            "19": "Iar tu să le poruncești copiilor lui Israel să ia pentru tine untdelemn curat de măsline, presat pentru iluminare, ca să aprindă o candelă necontenită.",
            "20": "În Cortul Întâlnirii, dincoace de draperia care adăpostește Mărturia, Aaron și fiii săi să-l pregătească de seara până dimineața, înaintea DOMNULUI – un decret veșnic, peste generațiile lor, [ofrandă] de la copiii lui Israel."
        },
        "27": {
            "0": "Iar tu, apropie-i de tine, din mijlocul copiilor lui Israel, pe fratele tău Aaron și pe fiii săi împreună cu el ca să-Mi slujească: pe Aaron, Nadav și Avihu, Elazar și Itamar, fiii lui Aaron.",
            "1": "Să faci haine sfinte pentru fratele tău Aaron, pentru cinstire și pentru splendoare.",
            "2": "Iar tu să vorbești către toți cei cu inimă înțeleaptă pe care i-am umplut cu duh de înțelepciune, să facă hainele lui Aaron, ca să-l sfințească pentru a-Mi sluji.",
            "3": "Și acestea sunt hainele pe care să le facă: pieptar, efod, mantie, tunică, turban și brâu. Să facă haine sfinte pentru fratele tău Aaron și pentru fiii lui, ca să-Mi slujească.",
            "4": "Și ei, [meșterii], să ia aurul, lâna turcoaz, purpurie și cărămizie și inul.",
            "5": "Să facă efodul din aur, lână turcoaz, purpurie și cărămizie și in răsucit, lucrare a unui meșter țesător.",
            "6": "Să aibă două bretele prinse la cele două capete și să fie unit.",
            "7": "Iar brâul cu care este încins, care este pe el, să fie lucrat aidoma; să fie făcut ca parte din el, din aur, lână turcoaz, purpurie și cărămizie și in răsucit.",
            "8": "Să iei cele două pietre de onix și să gravezi pe ele numele fiilor lui Israel.",
            "9": "Șase din numele lor [să fie] pe o piatră, iar numele celorlalți șase rămași pe a doua piatră, după ordinea nașterii lor.",
            "10": "Lucrare a unui meșter gravor, [ca] gravura unui sigiliu să gravezi cele două pietre cu numele fiilor lui Israel; încastrate în monturi de aur să le faci.",
            "11": "Și să pui cele două pietre pe bretelele efodului, [ca] pietre de aducere-aminte pentru fiii lui Israel; și Aaron să poarte numele lor înaintea DOMNULUI pe cei doi umeri ai săi, spre aducere-aminte.",
            "12": "Să faci monturi de aur",
            "13": "și două lănțișoare din aur curat. La margini să le faci, o lucrare împletită, și să pui lănțișoarele împletite în monturi.",
            "14": "Să faci un pieptar al judecății, lucrare a unui meșter țesător; precum lucrarea efodului să îl faci, din aur, lână turcoaz, purpurie și cărămizie și in răscucit să-l faci.",
            "15": "Pătrat să fie, dublat, cu lungimea de o jumătate de cot și lățimea de o jumătate de cot.",
            "16": "Și să îl umpli cu monturi de pietre, patru rânduri de pietre<sup class=\"footnote-marker\">*</sup><i class=\"footnote\">Identitatea acestor pietre este incertă</i>: un rând de carneol, topaz și smarald – primul rând;",
            "17": "și al doilea rând: turcoaz, safir și ametist;",
            "18": "și al treilea rând: hiacint, agat și cristal;",
            "19": "și al patrulea rând: beril, onix și jasp; încastrate în aur să fie în monturile lor.",
            "20": "Și pietrele să fie după numele fiilor lui Israel, douăsprezece după numele lor, [ca] gravura unui sigiliu, fiecare după numele lui să fie, pentru cele douăsprezece triburi.",
            "21": "Și să faci pe pieptar lănțișoare la margini, lucrare a unui meșter țesător, din aur curat.",
            "22": "Pe pieptar să faci două inele de aur și să pui cele două inele la cele două margini ale pieptarului.",
            "23": "Să pui cele două lănțișoare de aur în cele două inele la marginile pieptarului.",
            "24": "Iar cele două capete ale celor două lănțișoare să le pui în cele două monturi pe care să le pui pe bretelele efodului, către partea sa exterioară.",
            "25": "Să faci două inele de aur și să le pui la cele două margini ale pieptarului, în partea sa inferioară, la marginea lui care este pe partea dinspre efod, pe interiorul său.",
            "26": "Să faci două inele de aur și să le pui în josul celor două bretele ale efodului, pe partea sa exterioară, la nivelul cusăturii sale, deasupra brâului efodului.",
            "27": "Ele vor prinde pieptarul prin inelele sale de inelele efodului cu un șnur de lână turcoaz, astfel că va fi deasupra brâului efodului, iar pieptarul nu se va desprinde de pe efod.",
            "28": "Aaron va purta numele fiilor lui Israel pe pieptarul judecății, pe inima lui, când vine în Sanctuar, ca aducere-aminte înaintea DOMNULUI, necontenit.",
            "29": "Și să pui în pieptarul judecății <i>urim</i> și <i>tumim</i><sup class=\"footnote-marker\">*</sup><i class=\"footnote\">Un pergament care avea inscripționat pe el Tetragrama, numele sfânt al lui Dumnezeu. Pergamentul era inserat în pieptar și făcea în mod miraculos ca literele inscripționate pe pietrele montate pe pieptar să lumineze, indicând astfel profeții și decrete divine. Numele de <i>urim</i> provine de la rădăcina <i>or</i> – „lumină”, iar <i>tumim</i> de la <i>tamim</i> – „integru”.</i> și ele să fie pe inima lui Aaron când vine înaintea DOMNULUI; și Aaron să poarte judecata copiilor lui Israel pe inima lui, înaintea DOMNULUI, necontenit.",
            "30": "Să faci mantia efodului în întregime din lână turcoaz.",
            "31": "Deschizătura sa pentru cap să fie [pliată] în interior, împrejurul deschizăturii sale să aibă un tiv, lucrare a unui meșter țesător; ca deschizătura unei cămăși de zale să-i fie, [ca] să nu se deșire.",
            "32": "Să faci pe tivul său rodii din lână turcoaz, purpurie și cărămizie, pe tivul lui de jur împrejur, și clopoței din aur între ele, de jur împrejur.",
            "33": "Un clopoțel de aur și o rodie, un clopoțel de aur și o rodie pe tivul mantiei, de jur împrejur.",
            "34": "Aaron s-o poarte când va sluji, și sunetul să se audă când vine în Sanctuar înaintea DOMNULUI și când iese, ca să nu moară.",
            "35": "Să faci o plăcuță din aur curat și să gravezi pe ea, [ca] gravura unui sigiliu: «Sfânt pentru DOMNUL».",
            "36": "Să o pui pe un șnur de lână turcoaz și ea să fie pe turban, pe fața turbanului să fie.",
            "37": "Să fie pe fruntea lui Aaron, și Aaron să poarte păcatul legat de sfințeniile pe care le consacră copiii lui Israel, pentru toate darurile ofrandelor lor sfinte; să fie pe fruntea lui necontenit, spre bunăvoință pentru ei înaintea DOMNULUI.",
            "38": "Să croșetezi tunica de in și să faci un turban de in și să faci un brâu, lucrare a unui meșter broder.",
            "39": "Iar pentru fiii lui Aaron să faci tunici și să le faci brâuri; și turbane să le faci, pentru cinstire și pentru splendoare.",
            "40": "Și să îmbraci cu ele pe fratele tău Aaron și pe fiii săi împreună cu el. Și să-i ungi și să-i învestești<sup class=\"footnote-marker\">*</sup><i class=\"footnote\">Lit: „să le umpli mâna”</i> și să-i sfințești, și ei Îmi vor sluji.",
            "41": "Să le faci izmene de in ca să acopere carnea goliciunii; de la șolduri până la coapse să fie.",
            "42": "Aaron și fiii săi să le poarte când intră în Cortul Întâlnirii sau când se apropie de altar ca să slujească în sfințenie, ca să nu poarte un păcat și să moară – un decret veșnic pentru el și pentru seminția sa după el."
        },
        "28": {
            "0": "Și acesta este lucrul pe care să-l faci pentru ei ca să-i sfințești să-Mi slujească: ia un tăuraș și doi berbeci, fără meteahnă,",
            "1": "și pâini nedospite, franzele nedospite frământate cu untdelemn și turte nedospite unse cu untdelemn; din făină fină de grâu să le faci.",
            "2": "Să le pui într-un coș și să le aduci ca ofrandă în coș, împreună cu taurul și cu cei doi berbeci.",
            "3": "Iar pe Aaron și pe fiii săi să-i aduci aproape de intrarea Cortului Întâlnirii și să-i cufunzi în apă<sup class=\"footnote-marker\">*</sup><i class=\"footnote\">Lit: „să-i speli în apă”, dar expresia denotă cufundarea completă într-o baie rituală (<i>mikve</i>), pentru purificare</i>.",
            "4": "Apoi să iei hainele [sfințeniei] și să-l îmbraci pe Aaron cu tunica și mantia efodului și efodul și pieptarul și să-l încingi cu brâul efodului.",
            "5": "Să-i pui pe cap turbanul și să pui diadema sfințeniei peste turban.",
            "6": "Și să iei untdelemnul ungerii și să i-l torni pe cap și să îl ungi.",
            "7": "Și pe fiii lui să-i aduci aproape și să-i îmbraci cu tunici.",
            "8": "Să-i încingi cu brâu, pe Aaron și pe fiii lui, și să le pui scufii și preoția să le fie sarcină veșnică; și [astfel] să-i învestești pe Aaron și pe fiii lui.",
            "9": "Apoi să apropii taurul înaintea Cortului Întâlnirii, iar Aaron și fiii lui să-și sprijine mâinile pe capul taurului.",
            "10": "Să înjunghii taurul în fața DOMNULUI, la intrarea Cortului Întâlnirii.",
            "11": "Să iei din sângele taurului și să pui pe coarnele altarului cu degetul tău și tot [restul] sângelui să-l verși la baza altarului.",
            "12": "Să iei toată grăsimea care acoperă măruntaiele și diafragma cu ficatul și cei doi rinichi și grăsimea care este pe ei; și să le faci să fumege pe altar.",
            "13": "Iar carnea taurului și pielea lui și balega lui s-o arzi în foc în afara taberei – este o jertfă de păcat.",
            "14": "Unul din berbeci să îl iei, iar Aaron și fiii lui să-și sprijine mâinile pe capul berbecului.",
            "15": "Să înjunghii berbecul și să iei sângele lui și să [îl] azvârli de jur împrejurul altarului.",
            "16": "Să tai berbecul în bucățile lui, să-i speli măruntaiele și picioarele și să [le] pui lângă bucățile lui și lângă capul lui.",
            "17": "Și apoi să faci tot berbecul să fumege pe altar – ardere-de-tot este el pentru DOMNUL, aromă plăcută, jertfă mistuită de foc pentru DOMNUL este el.",
            "18": "Apoi să iei al doilea berbec, iar Aaron și fiii săi să-și sprijine mâinile pe capul berbecului.",
            "19": "Să înjunghii berbecul. Să iei din sângele lui și să pui pe lobul urechii [drepte a] lui Aaron și pe lobul urechii drepte a fiilor săi și pe degetul mare al mâinii lor drepte și pe degetul mare al piciorului lor drept și să azvârli sângele asupra altarului, de jur împrejur.",
            "20": "Să iei din sângele care este pe altar și din untdelemnul ungerii și să stropești asupra lui Aaron și asupra hainelor lui și asupra fiilor lui și asupra hainelor fiilor lui împreună cu el; și să devină sfinți, el și hainele lui și fiii lui și hainele fiilor lui împreună cu el.",
            "21": "Și să iei din berbec grăsimea și coada și grăsimea care acoperă măruntaiele și diafragma cu ficatul și cei doi rinichi și grăsimea care este pe ei și pulpa dreaptă, căci este un berbec al învestirii;",
            "22": "și o chiflă de pâine, o franzelă cu untdelemn și o turtă din coșul cu azime care este înaintea DOMNULUI.",
            "23": "Și să pui totul în palmele lui Aaron și în palmele fiilor săi și să le legeni ca jertfă legănată înaintea DOMNULUI.",
            "24": "Și să le iei din mâinile lor și să le faci să fumege pe altar, peste arderea de tot, ca aromă plăcută înaintea DOMNULUI; este o jertfă mistuită de foc pentru DOMNUL.",
            "25": "Să iei pieptul din berbecul de învestire care este al lui Aaron și să-l legeni ca jertfă legănată înaintea DOMNULUI; și [apoi] să fie partea ta.",
            "26": "Și să sfințești pieptul jertfei legănate și pulpa jertfei înălțate care a fost legănată și care a fost înălțată din berbecul învestirii care era pentru Aaron și pentru fiii lui.",
            "27": "Să fie pentru Aaron și pentru fiii lui ca porție veșnică de la copiii lui Israel, căci este o donație și donație va rămâne de la copiii lui Israel, dintre jertfele lor de pace, donația lor către DOMNUL.",
            "28": "Iar hainele sfințeniei care sunt ale lui Aaron să fie ale fiilor lui după el, ca să fie unși prin ele și să fie învestiți prin ele.",
            "29": "Șapte zile să le îmbrace preotul care va urma în locul lui dintre fiii lui, care va intra în Cortul Întâlnirii ca să slujească în Sanctuar.",
            "30": "Iar berbecul de învestire să-l iei și să-i gătești carnea într-un loc sfânt.",
            "31": "Aaron și fiii lui să mănânce carnea berbecului și pâinea care este în coș, la intrarea Cortului Întâlnirii.",
            "32": "Să le mănânce cei care au primit iertare prin ele, ca să fie învestiți [și] să fie sfințiți; dar un laic<sup class=\"footnote-marker\">*</sup><i class=\"footnote\">Lit: „un străin”, dar aici termenul se referă la cineva care nu este <i>kohen</i> (preot)</i> să nu mănânce, căci sunt sfinte.",
            "33": "Și dacă va rămâne din carnea învestirii sau din pâine până dimineața, să arzi restul în foc. Să nu fie mâncată, căci este sfântă.",
            "34": "Să faci pentru Aaron și fiii săi astfel, întocmai cum ți-am poruncit: șapte zile să-i învestești.",
            "35": "Și un taur pentru jertfa de păcat să pregătești pentru [fiecare] zi, pentru ispășiri; și să cureți altarul făcând ispășire pentru el și să-l ungi ca să-l sfințești.",
            "36": "Șapte zile să faci ispășire pentru altar și să-l sfințești. Și altarul să fie preasfânt, tot ce se atinge de altar va deveni sfânt.",
            "37": "Și aceasta să aduci pe altar: doi miei în primul an de viață în fiecare zi, necontenit.",
            "38": "Primul miel să-l aduci dimineață și al doilea miel să-l aduci pe înserat;",
            "39": "și o zecime de <i>efa</i> de făină fină frământată cu un sfert de <i>hin</i><sup class=\"footnote-marker\">*</sup><i class=\"footnote\">Măsură biblică de capacitate, egală cu aproximativ 3,7 litri</i> de untdelemn presat și o libație de un sfert de <i>hin</i> de vin pentru fiecare miel.",
            "40": "Iar al doilea miel să-l aduci pe înserat, la fel ca prinosul de dimineață și la fel ca libația sa să-l pregătești, ca aromă plăcută, o jertfă mistuită de foc pentru DOMNUL,",
            "41": "ardere-de-tot necontenită, peste generațiile voastre, la intrarea Cortului Întâlnirii, în fața DOMNULUI care [a zis]: „acolo unde Îmi voi statornici întâlnirile ca să vorbesc cu tine acolo”.",
            "42": "Și Mă voi face cunoscut acolo copiilor lui Israel și [locul acela] va fi sfințit prin slava Mea.",
            "43": "Voi sfinți Cortul Întâlnirii și altarul; și pe Aaron și pe fiii lui îi voi sfinți ca să-Mi slujească.",
            "44": "Voi sălășlui în mijlocul copiilor lui Israel și le voi fi Dumnezeu.",
            "45": "Și vor cunoaște că Eu sunt DOMNUL, Dumnezeul lor, care i-a scos din țara Egiptului pentru a sălășlui în mijlocul lor – Eu sunt DOMNUL, Dumnezeul lor."
        },
        "29": {
            "0": "Să faci un altar pentru a fumega [pe el] mirodenii, din lemn de acacia să-l faci.",
            "1": "Un cot lungimea lui, un cot lățimea lui – pătrat să fie – și doi coți înălțimea lui; coarnele lui să fie dintr-o bucată cu el.",
            "2": "Să-l poleiești cu aur curat – acoperișul lui și pereții lui de jur împrejur și coarnele lui – și să-i faci un chenar de aur de jur împrejur.",
            "3": "Să faci pentru el două inele de aur sub chenarul lui, să le faci la cele două colțuri ale lui, pe cele două laturi ale lui; și să fie ca suporți pentru drugii cu care va fi purtat.",
            "4": "Să faci drugii din lemn de acacia și să-i poleiești cu aur.",
            "5": "Să-l pui în fața draperiei care este peste Chivotul Mărturiei, în fața capacului care este pe Mărturie, unde Mă voi întâlni cu tine.",
            "6": "Aaron să fumege pe el o ofrandă de mirodenii, dimineață de dimineață, atunci când curăță candelele s-o facă să fumege.",
            "7": "Și când aprinde Aaron candelele pe înserat, s-o facă să fumege, ofrandă de mirodenii necontenită înaintea DOMNULUI, peste generațiile voastre.",
            "8": "Să nu aduceți asupra lui ofrandă străină, sau ardere-de-tot, sau prinos; și nici să nu turnați vreo libație asupra lui.",
            "9": "Aaron să facă ispășire pe coarnele lui o dată pe an, din sângele jertfei de ispășire a păcatelor, o dată pe an să facă ispășire asupra lui, peste generațiile voastre; preasfânt este el pentru DOMNUL.”",
            "10": "DOMNUL i-a vorbit lui Moise, spunând:",
            "11": "„Când vei face recensământul copiilor lui Israel, după numărul lor, fiecare să dea DOMNULUI răscumpărare pentru sufletul lui când îi vei număra; ca să nu fie molimă peste ei când îi vei număra.",
            "12": "Aceasta să dea fiecare care trece prin recensământ: o jumătate de siclu, după siclul Sanctuarului (siclu de douăzeci de <i>ghera</i><sup class=\"footnote-marker\">*</sup><i class=\"footnote\">Măsură de greutate și totodată monedă antică în greutate de aproximativ 1 gram.</i>), o jumătate de siclu, donație pentru DOMNUL.",
            "13": "Oricine trece prin recensământ, de la vârsta de douăzeci de ani în sus, să dea donația DOMNULUI.",
            "14": "Bogatul să nu dea mai mult și săracul să nu reducă din jumătatea de siclu, ca să dea donația DOMNULUI, ca să se facă ispășire pentru sufletele voastre.",
            "15": "Să iei argintul ispășirilor de la copiii lui Israel și să-l dai pentru lucrarea Cortului Întâlnirii; și să fie pentru copiii lui Israel ca aducere-aminte înaintea DOMNULUI, ca să se facă ispășire pentru sufletele voastre.”",
            "16": "DOMNUL i-a vorbit lui Moise, spunând:",
            "17": "„Să faci un lighean de aramă și [cu] soclul de aramă, pentru spălare; să-l pui între Cortul Întâlnirii și altar și să pui acolo apă.",
            "18": "Din el, Aaron și fiii săi să-și spele mâinile și picioarele.",
            "19": "Când vin la Cortul Întâlnirii, să se spele [cu] apă și să nu moară, sau când se apropie de altar să slujească, să facă să fumege o jertfă mistuită de foc pentru DOMNUL.",
            "20": "Să-și spele mâinile și picioarele ca să nu moară. Și să fie pentru ei un decret veșnic, pentru el și pentru seminția lui, peste generațiile lor.”",
            "21": "DOMNUL i-a vorbit lui Moise, spunând:",
            "22": "„Iar tu ia pentru tine mirodenii alese: mirt curat – cinci sute [de sicli]; și scorțișoară înmiresmată, jumătatea ei [cântărind] două sute cincizeci [de sicli]; și trestie aromată – două sute cincizeci [de sicli];",
            "23": "și casia, cinci sute [de sicli], după siclul Sanctuarului, și un <i>hin</i> de untdelemn de măsline.",
            "24": "Să faci din ele untdelemnul ungerii sfinte, un amestec preparat ca lucrare a unui meșter parfumier; să fie untdelemnul ungerii sfinte.",
            "25": "Și să ungi cu el Cortul Întâlnirii și Chivotul Mărturiei;",
            "26": "și masa și toate uneltele ei, sfeșnicul și uneltele lui și altarul ofrandei de mirodenii;",
            "27": "altarul arderii-de-tot și toate uneltele lui; și ligheanul și soclul lui.",
            "28": "Să le sfințești și ele să fie preasfinte; orice se atinge de ele să devină sfânt.",
            "29": "Să-i ungi pe Aaron și pe fiii săi și să-i sfințești ca să Îmi slujească.",
            "30": "Iar copiilor lui Israel vorbește-le, spunându-le: «Acesta să fie untdelemn al ungerii sfinte pentru Mine, peste generațiile voastre.",
            "31": "Pe trupul [unui] om să nu fie uns și după rețeta lui să nu faceți asemenea lui; sfânt este el, sfânt să fie pentru voi.",
            "32": "Oricine va prepara untdelemn asemenea lui sau va unge cu el pe vreun laic va fi nimicit din poporul său.»”",
            "33": "DOMNUL i-a spus lui Moise: „Ia pentru tine mirodenii: rășină, onice și galban, mirodenii și tămâie curată, să fie [toate acestea] în părți egale.",
            "34": "Și fă din ele un amestec de mirodenii înmiresmate, lucrare a unui meșter parfumier, bine amestecat, curat, sfânt.",
            "35": "Să macini din el, fin, și să pui din el înaintea Mărturiei în Cortul Întâlnirii, unde Mă voi întâlni cu tine; să vă fie preasfânt.",
            "36": "Și amestecul de mirodenii pe care îl vei face – după rețeta sa să nu faceți pentru voi; sfânt să fie pentru tine, pentru DOMNUL.",
            "37": "Oricine va face asemenea ei ca s-o miroasă va fi nimicit din poporul său.”"
        },
        "30": {
            "0": "DOMNUL i-a vorbit lui Moise, spunând:",
            "1": "„Privește, l-am chemat pe nume pe Bețalel, fiul lui Uri, fiul lui Hur, din tribul Iuda.",
            "2": "L-am umplut cu duh dumnezeiesc în înțelepciune, în pricepere și în cunoaștere și în toate meșteșugurile,",
            "3": "să țeasă artistic, să lucreze în aur, în argint și în aramă;",
            "4": "să taie pietre pentru încastrare și să sculpteze în lemn – să facă orice meșteșug.",
            "5": "Iar Eu, iată, l-am pus alături de el pe Aholiav, fiul lui Ahisamah, din tribul Dan, și în inima oricărui [bărbat] cu inimă înțeleaptă am pus înțelepciune; și ei vor face tot ceea ce ți-am poruncit:",
            "6": "Cortul Întâlnirii și Chivotul pentru Mărturie și capacul care este asupra lui și toate uneltele Cortului;",
            "7": "și masa și uneltele ei și sfeșnicul cel curat și toate uneltele lui și altarul ofrandei de mirodenii;",
            "8": "și altarul arderii-de-tot și toate uneltele lui și ligheanul și soclul lui;",
            "9": "și husele croșetate și hainele sfințeniei pentru preotul Aaron și hainele fiilor săi pentru a sluji;",
            "10": "și untdelemnul ungerii și amestecul ofrandei de mirodenii pentru Sanctuar. Să facă întocmai cum ți-am poruncit.”",
            "11": "DOMNUL i-a spus lui Moise astfel:",
            "12": "„Iar tu, vorbește copiilor lui Israel, spunând: «Dar Șabaturile Mele să le păziți, căci el este un semn între Mine și voi, peste generațiile voastre, ca să se știe că Eu sunt DOMNUL care vă sfințește.",
            "13": "Să păziți Șabatul căci el este sfânt pentru voi; cine îl va profana să fie negreșit omorât, căci oricine va face în el muncă, acel suflet va fi nimicit din sânul poporului său.",
            "14": "Șase zile se poate face muncă, iar ziua a șaptea este o zi de odihnă completă, sfântă pentru DOMNUL; oricine face muncă în ziua de Șabat să fie negreșit omorât.",
            "15": "Și să păzească copiii lui Israel Șabatul, înfăptuind Șabatul, peste generațiile lor, legământ veșnic.",
            "16": "Între Mine și copiii lui Israel el este un semn veșnic că în șase zile a făcut DOMNUL cerurile și pământul și în a șaptea zi S-a odihnit și S-a revigorat.»”",
            "17": "Și când a isprăvit de vorbit cu el pe Muntele Sinai, [Dumnezeu] i-a dat lui Moise două Table ale Mărturiei, table de piatră scrise de degetul lui Dumnezeu."
        },
        "31": {
            "0": "Poporul a văzut că Moise întârzia să coboare de pe munte și poporul s-a adunat la Aaron și i-a spus: „Scoală-te, fă pentru noi dumnezei care să meargă înaintea noastră, căci acest om, Moise, care ne-a ridicat din țara Egiptului – nu știm ce s-a ales de el!”",
            "1": "Și Aaron le-a spus: „Scoateți cerceii de aur din urechile soțiilor voastre, fiilor voștri și fiicelor voastre și aduceți-i la mine.”",
            "2": "Și tot poporul și-a scos cerceii de aur pe care îi aveau în urechi și i-au adus la Aaron.",
            "3": "Și el a luat [aurul] din mâna lor și l-a făurit într-o formă și l-a făcut vițel turnat. Și ei<sup class=\"footnote-marker\">*</sup><i class=\"footnote\">Pronumele se referă la „gloata amestecată” care ieșise cu evreii din Egipt – cf. Exodul 12:38</i> au spus: „Aceștia sunt dumnezeii tăi, Israele, care te-au ridicat din țara Egiptului!”",
            "4": "Și Aaron a văzut și a construit un altar înaintea lui și a strigat Aaron și a spus: „Sărbătoare pentru DOMNUL mâine!”",
            "5": "Și s-au sculat dis-de-dimineață a doua zi și au înălțat arderi-de-tot și au adus ofrande de pace. Și poporul s-a așezat să mănânce și au băut și s-au ridicat să se distreze.",
            "6": "DOMNUL i-a vorbit lui Moise: „Du-te, coboară, căci poporul tău, pe care l-ai ridicat din țara Egiptului, s-a pervertit.",
            "7": "S-au abătut degrabă de la calea pe care le-am poruncit-o. Și-au făcut un vițel turnat și i s-au prosternat și i-au adus ofrande și au spus: «Aceștia sunt dumnezeii tăi, Israele, care te-au ridicat din țara Egiptului!»”",
            "8": "DOMNUL i-a spus lui Moise: „Am văzut poporul acesta și iată, este un popor cu grumazul tare.",
            "9": "Și acum, lasă-Mă! Să se aprindă mânia Mea împotriva lor și să-i consume; și te voi face pe tine un neam mare.”",
            "10": "Dar Moise a pledat înaintea DOMNULUI, Dumnezeului său, și a spus: „De ce, DOAMNE, să se aprindă mânia Ta împotriva poporului Tău, pe care l-ai scos din țara Egiptului cu putere mare și cu mână puternică?",
            "11": "De ce să spună egiptenii astfel: «Cu răutate i-a scos, ca să-i omoare în munți și să-i distrugă de pe fața pământului»? Întoarce-Te de la aprinderea mâniei Tale și renunță la răul împotriva poporului Tău!",
            "12": "Adu-Ți aminte de Avraham, de Isaac și de Israel, slujitorii Tăi, cărora le-ai jurat pe Tine Însuți și le-ai vorbit: «Vă voi înmulți seminția precum stelele cerului, și toată această țară, despre care am spus, o voi da seminției voastre și o vor moșteni veșnic.»”",
            "13": "Și DOMNUL a renunțat la răul pe care vorbise să-l facă poporului Său.",
            "14": "Moise s-a întors și a coborât de pe munte cu cele două Table ale Mărturiei în mâna lui, table scrise pe ambele părți: pe o parte și pe alta erau scrise.",
            "15": "Și tablele erau lucrarea lui Dumnezeu și scrisul era scrisul lui Dumnezeu, cioplit pe table.",
            "16": "Ioșua a auzit zgomotul făcut de popor în exuberanța sa și i-a spus lui Moise: „Sunet de război este în tabără!”",
            "17": "Dar el a spus: „Nu-i sunet ce răsună a victorie și nici sunet ce răsună a înfrângere. Sunet de cântece aud eu.”",
            "18": "Și a fost, pe când se apropia de tabără și a văzut vițelul și dansurile: mânia lui Moise s-a aprins. A azvârlit din mâinile sale Tablele și le-a sfărâmat la poalele muntelui.",
            "19": "Și a luat vițelul pe care îl făcuseră, l-a ars în foc, l-a măcinat într-o pulbere fină și a presărat-o peste apă și i-a adăpat [cu ea] pe copiii lui Israel.",
            "20": "Moise i-a spus lui Aaron: „Ce ți-a făcut poporul acesta de ai adus asupra lui un păcat [atât de] mare?”",
            "21": "Și Aaron a spus: „Să nu se aprindă mânia stăpânului meu! Tu știai că acest popor este predispus la rău.",
            "22": "Ei mi-au spus: «Fă pentru noi dumnezei care să meargă înaintea noastră, căci acest om Moise, care ne-a ridicat din țara Egiptului – nu știm ce s-a ales de el.»",
            "23": "Eu le-am spus: «Cine are aur?» Ei au scos și mi-au dat, iar eu l-am aruncat în foc și a ieșit acest vițel.”",
            "24": "Moise a văzut că poporul era expus<sup class=\"footnote-marker\">*</sup><i class=\"footnote\">Sau „fără frâu”</i>, căci Aaron îl expusese la dizgrație în fața celor care se ridicaseră împotriva lor.",
            "25": "Moise a stat la poarta taberei și a spus: „Cine este pentru DOMNUL, la mine!” și s-au adunat la el toți leviții.",
            "26": "Și el le-a spus: „Așa a spus DOMNUL, Dumnezeul lui Israel: «Puneți-vă fiecare sabia pe șold [și] treceți înainte și înapoi, de la o poartă la alta în tabără; și fiecare să omoare pe fratele lui, fiecare pe aproapele lui și fiecare pe ruda lui.»”",
            "27": "Și au făcut leviții după cuvântul lui Moise și în jur de trei mii de oameni din popor au căzut în acea zi.",
            "28": "Și Moise a spus: „Dedicați-vă astăzi DOMNULUI, căci fiecare [a mers] împotriva fiului său și a fratelui său, ca El să aducă peste voi binecuvântare astăzi.”",
            "29": "Și a fost a doua zi și Moise a spus poporului: „Ați păcătuit un mare păcat! Și acum, voi urca la DOMNUL, poate voi obține ispășire pentru păcatul vostru.”",
            "30": "Moise s-a întors la DOMNUL și a spus: „Te rog! Acest popor a păcătuit un păcat mare, făcând pentru sine dumnezei de aur.",
            "31": "Iar acum, măcar de le vei ierta păcatul! – dar dacă nu, șterge-mă, rogu-Te, din cartea Ta pe care ai scris-o!”",
            "32": "DOMNUL i-a spus lui Moise: „Pe cel ce a păcătuit împotriva Mea îl voi șterge din cartea Mea.",
            "33": "Și acum, du-te, condu poporul către [locul] despre care ți-am vorbit. Iată, îngerul Meu va merge în fața ta și în ziua în care voi face socoteala, le voi socoti păcatul asupra lor.”",
            "34": "Și DOMNUL a lovit poporul cu molimă, pentru că făcuseră vițelul pe care îl făcuse Aaron."
        },
        "32": {
            "0": "DOMNUL i-a vorbit lui Moise: „Du-te, urcă-te de aici, tu și poporul pe care l-ai ridicat din țara Egiptului, către țara pe care am jurat-o lui Avraham, lui Isaac și lui Iacov spunând: «Seminției tale i-o voi da.»",
            "1": "Voi trimite înaintea ta un înger și voi alunga pe canaanit, amorit și hitit, perizit, hivit și iebusit,",
            "2": "[Și el vă va conduce] către o țară unde curge lapte și miere, căci Eu nu voi urca în mijlocul tău – căci tu ești un popor cu grumaz tare – ca nu cumva să te mistui pe drum.”",
            "3": "Poporul a auzit acest lucru rău și s-au îndurerat și niciun om nu și-a pus podoabele.",
            "4": "DOMNUL i-a spus lui Moise: „Spune-le copiilor lui Israel: «Sunteți un popor cu grumazul tare. [Chiar și] o clipă de-aș urca în mijlocul tău, te-aș distruge. Iar acum, lasă-ți podoabele scoase de pe tine și voi ști ce îți voi face.»”",
            "5": "Și copiii lui Israel au rămas despuiați de podoabele lor de la Muntele Horeb.",
            "6": "Iar Moise lua Cortul și îl întindea în afara taberei, departe de tabără, numindu-l Cortul Întâlnirii. Și oricine Îl căuta pe DOMNUL ieșea la Cortul Întâlnirii care era în afara taberei.",
            "7": "Iar când ieșea Moise la Cort, tot poporul se ridica și rămânea în picioare, fiecare la intrarea cortului său, și îl urmăreau pe Moise cu privirea până ajungea la Cort.",
            "8": "Și când venea Moise la Cort, stâlpul de nor cobora și stătea la intrarea Cortului și atunci [DOMNUL] vorbea cu Moise.",
            "9": "Tot poporul vedea stâlpul de nor stând la intrarea Cortului și tot poporul se ridica și se prosterna, fiecare la intrarea cortului său.",
            "10": "DOMNUL îi vorbea lui Moise față către față, precum ar vorbi cineva semenului său; apoi el revenea la tabără. Iar slujitorul său, Ioșua, fiul lui Nun, un tânăr, nu părăsea interiorul cortului.",
            "11": "Și Moise i-a spus DOMNULUI: „Uite, Tu îmi spui: «Urcă acest popor!», dar nu mi-ai făcut cunoscut pe cine vei trimite cu mine; și ai spus: «Te voi cunoaște pe nume și ai și găsit bunăvoință în ochii Mei.»",
            "12": "Și acum, rogu-Te, dacă am găsit bunăvoință în ochii Tăi, fă-mi cunoscută calea Ta și Te voi cunoaște, ca să găsesc bunăvoință în ochii Tăi. Și vezi că acest neam este poporul Tău.”",
            "13": "El a spus: „Prezența Mea va merge și îți voi da odihnă.”",
            "14": "Și [Moise] I-a spus: „Dacă Prezența Ta nu merge [cu noi], nu ne mai ridica de aici!",
            "15": "Prin ce se va cunoaște oare că am găsit bunăvoință în ochii Tăi, eu și poporul Tău? Doar prin [faptul] că Tu vei merge cu noi, și eu și poporul Tău vom fi deosebiți de orice alt popor de pe fața pământului!”",
            "16": "DOMNUL i-a spus lui Moise: „Chiar și lucrul acesta de care ai vorbit îl voi face, căci ai găsit bunăvoință în ochii Mei și te-am cunoscut pe nume.”",
            "17": "Și [Moise] a spus: „Arată-mi, rogu-Te, slava Ta!”",
            "18": "[DOMNUL] a spus: „Voi face ca toată bunătatea Mea să treacă pe dinaintea ta și voi chema cu numele de DOMNUL înaintea ta și Mă voi îndura de cine Mă voi îndura și Mă voi milostivi de cine Mă voi milostivi.”",
            "19": "Și a spus: „Nu vei putea să-Mi vezi fața, căci niciun om nu-Mi poate vedea fața și să trăiască.”",
            "20": "DOMNUL a spus: „Iată un loc lângă Mine; vei sta pe stâncă.",
            "21": "Și când va trece slava Mea, te voi pune în crăpătura stâncii și te voi proteja cu palma Mea până ce voi trece.",
            "22": "Apoi Îmi voi retrage palma și Îmi vei vedea spatele; dar fața Mea nu poate fi văzută.”"
        },
        "33": {
            "0": "DOMNUL i-a spus lui Moise: „Cioplește-ți două table de piatră precum cele dintâi și voi scrie pe table cuvintele care erau pe tablele cele dintâi pe care le-ai spart.",
            "1": "Și să fii pregătit pentru dimineață; și să urci dimineață pe Muntele Sinai și să stai [înfățișat] înaintea Mea acolo, pe vârful muntelui.",
            "2": "Și nimeni să nu urce cu tine și nimeni să nu fie văzut pe tot muntele [și] nici turmele și cirezile să nu pască în fața muntelui aceluia.”",
            "3": "Și a cioplit două table de piatră ca și primele, și s-a sculat Moise dis-de-dimineață și a urcat pe Muntele Sinai precum îi poruncise DOMNUL și a luat în mâna lui două table de piatră.",
            "4": "Și a coborât DOMNUL în nor și a stat cu el acolo și a proclamat în numele DOMNULUI.",
            "5": "Și DOMNUL i-a trecut pe dinainte și a proclamat<sup class=\"footnote-marker\">*</sup><i class=\"footnote\">Acest verset și următorul amintește Cele Treisprezece Atribute Divine</i>: „DOMNUL, DOMNUL, Dumnezeu, milos și îndurător, încet la mânie și mare în bunăvoință și adevăr,",
            "6": "păstrător de bunăvoință pentru mii [de generații], care iartă păcatul voit, și fărădelegea, și greșeala, Cel care curăță, dar nu absolvă, ci reamintește păcatul părinților asupra copiilor și asupra copiilor copiilor, asupra celei de a treia și a patra [generații].”",
            "7": "Și Moise s-a grăbit să se aplece până la pământ și s-a prosternat.",
            "8": "Și a spus: „Te rog, dacă am găsit bunăvoință în ochii Tăi, Stăpâne, să meargă, rogu-Te, Stăpânul meu în mijlocul nostru, căci un popor cu grumaz tare este el; și iartă păcatul nostru voit și greșeala noastră și ia-ne ca moștenire.”",
            "9": "[Dumnezeu] a spus: „Iată, Eu statornicesc legământ: înaintea întregului tău popor voi face minuni cum nu au fost create pe tot pământul și cu niciun neam; tot poporul în mijlocul căruia ești va vedea cât de înfricoșătoare este fapta DOMNULUI pe care o fac cu tine.",
            "10": "Păzește ceea ce îți poruncesc Eu astăzi! Iată, îl alung dinaintea ta pe amorit, pe canaanit, pe hitit, pe perizit, hivit și pe iebusit.",
            "11": "Ferește-te ca nu cumva să statornicești un legământ cu locuitorul țării în care vii, ca nu cumva să fie ispită în mijlocul tău.",
            "12": "Ci altarele lor să le distrugi, pietrele lor idolatre să le sfărâmi și copacii lor sacri să-i tai,",
            "13": "căci nu trebuie să te prosternezi la un alt dumnezeu, căci DOMNUL – „Gelos” este numele Lui – Dumnezeu gelos este El.",
            "14": "Ca nu cumva să închei legământ cu locuitorul țării, și când ei se abat după dumnezeii lor și jertfesc dumnezeilor lor să te cheme să mănânci din jertfa lui",
            "15": "și să iei din fetele lui pentru fiii tăi și fiicele lui să se abată după dumnezeii lor, și să ademenească pe fiii tăi după dumnezeii lor.",
            "16": "Dumnezei turnați să nu-ți faci.",
            "17": "Sărbătoarea Azimelor s-o păzești: șapte zile să mănânci azimile pe care ți le-am poruncit, la sorocul lunii primăverii, căci în luna primăverii ai ieșit din Egipt.",
            "18": "Orice deschizător de pântec este al Meu, și orice mascul întâi-născut dintre vitele tale, bou sau miel sau ied.",
            "19": "Și deschizătorul pântecului măgăriței să-l răscumperi cu un miel sau ied, iar dacă nu-l vei răscumpăra, să-i rupi gâtul; orice întâi-născut [dintre] fiii tăi să-l răscumperi; și să nu apară înaintea Mea cu mâna goală.",
            "20": "Șase zile să muncești, iar în ziua a șaptea să te odihnești, [și] din arat și din secerat să te odihnești.",
            "21": "Și Sărbătoarea Săptămânilor s-o faci pentru tine, a primelor roade din secerișului grâului; și Sărbătoarea Recoltei, la cumpăna anului.",
            "22": "De trei ori pe an să se arate toți cei de parte bărbătească dintr-ai tăi înaintea Stăpânului, DOMNUL, Dumnezeul lui Israel.",
            "23": "Căci voi alunga neamuri dinaintea ta și îți voi lărgi hotarul; și nimeni nu va râvni la pământul tău când vei urca ca să te arăți înaintea DOMNULUI, Dumnezeului tău, de trei ori pe an.",
            "24": "Să nu înjunghii, în prezența produselor dospite, sângele jertfei Mele, și să nu lași până dimineață jertfa Sărbătorii Paștelui.",
            "25": "Pârga primelor roade din pământul tău s-o aduci în casa DOMNULUI, Dumnezeului tău. Să nu fierbi iedul în laptele mamei lui.",
            "26": "Și DOMNUL i-a spus lui Moise: „Scrie pentru tine aceste cuvinte, căci prin aceste cuvinte am făcut legământ cu tine și cu Israel.”",
            "27": "Și [Moise] a fost acolo cu DOMNUL patruzeci de zile și patruzeci de nopți. Pâine nu a mâncat și apă nu a băut, și a scris pe table cuvintele legământului, Cele Zece Cuvinte.",
            "28": "Și a fost, când Moise a coborât de pe Muntele Sinai [cu] cele două Table ale Mărturiei în mâna lui Moise, când cobora de pe munte: Moise nu știa că pielea feței lui devenise strălucitoare când îi vorbise [DOMNUL].",
            "29": "Și Aaron și toți copiii lui Israel l-au văzut pe Moise și iată, pielea feței lui strălucea. Și s-au temut să se apropie de el.",
            "30": "Moise i-a chemat, iar Aaron și toate căpeteniile din obște s-au întors la el și Moise a vorbit cu ei.",
            "31": "Și apoi s-au apropiat toți copiii lui Israel și el le a poruncit tot ce îi vorbise DOMNUL pe Muntele Sinai.",
            "32": "Și Moise a terminat de vorbit cu ei și și-a pus pe față un văl.",
            "33": "Iar când Moise venea înaintea DOMNULUI să vorbească cu El își scotea vălul până când ieșea; apoi ieșea și vorbea copiilor lui Israel ceea ce fusese poruncit.",
            "34": "Copiii lui Israel vedeau fața lui Moise, că pielea feței lui Moise strălucea, și Moise își punea înapoi vălul pe față, până când venea să vorbească cu El."
        },
        "34": {
            "0": "Moise a adunat întreaga obște a copiilor lui Israel și le-a spus: „Acestea sunt lucrurile pe care le-a poruncit DOMNUL să fie făcute:",
            "1": "Șase zile să se facă muncă, dar în ziua a șaptea să aveți o [zi] sfântă, o odihnă deplină pentru DOMNUL; oricine face în ea vreo muncă va fi omorât.",
            "2": "Să nu aprindeți foc în niciunul din sălașurile voastre în ziua de Șabat.”",
            "3": "Moise a spus întregii obști a copiilor lui Israel, astfel: „Acesta este lucrul pe care l-a poruncit DOMNUL, spunând:",
            "4": "«Luați din ceea ce aveți o donație pentru DOMNUL. Oricine pe care îl îndeamnă inima, să aducă donația DOMNULUI: aur, argint și aramă;",
            "5": "și lână turcoaz, purpurie și cărămizie; și in și păr de capră;",
            "6": "și piei de berbec înroșite și piei de <i>tahaș</i> și lemn de acacia;",
            "7": "și untdelemn pentru iluminare și mirodenii pentru untdelemnul ungerii și pentru ofranda de mirodenii;",
            "8": "și pietre de onix și pietre de încastrat pentru efod și pentru pieptar.",
            "9": "Iar toți cei cu inima înțeleaptă dintre voi să vină și să facă tot ce a poruncit DOMNUL:",
            "10": "Tabernacolul, Cortul său și învelitoarea sa, agrafele sale și scândurile sale, drugii săi, stâlpii săi și suporții săi;",
            "11": "Chivotul și drugii săi, capacul și perdeaua separatoare;",
            "12": "masa și drugii săi și toate uneltele sale și Pâinea Înfățișării;",
            "13": "și sfeșnicul iluminării și uneltele sale, și candelele sale și untdelemnul pentru iluminare;",
            "14": "și altarul ofrandei de mirodenii și drugii săi, untdelemnul ungerii, și ofranda de mirodenii, și paravanul de intrare pentru intrarea în Tabernacol;",
            "15": "altarul arderii-de-tot și plasa sa de aramă, drugii săi și toate uneltele sale, ligheanul și soclul său;",
            "16": "perdelele curții, stâlpii săi și suporții săi și paravanul porții curții;",
            "17": "cepurile Tabernacolului și cepurile curții și corzile lor;",
            "18": "husele croșetate pentru a sluji în Sanctuar, hainele sfințeniei pentru preotul Aaron și hainele fiilor săi, spre a sluji.”",
            "19": "Și toată obștea copiilor lui Israel a plecat de dinaintea lui Moise.",
            "20": "Toți oamenii pe care îi inspira inima au venit; și toți cei ai căror duh i-a motivat au adus donația DOMNULUI pentru lucrarea Cortului Întâlnirii și pentru toată slujba lui și pentru hainele sfințeniei.",
            "21": "Au venit bărbații împreună cu femeile; oricine pe care îl inspirase inima a adus brățări și cercei și inele și bijuterii de corp – tot felul de podoabe de aur – fiecare bărbat care a ridicat o ofrandă de aur pentru DOMNUL.",
            "22": "Și fiecare bărbat la care se găsea lână turcoaz, purpurie și cărămizie, și in și păr de capră și piei de berbec înroșite și piei de <i>tahaș</i>, a adus.",
            "23": "Toți cei care au înălțat o donație de argint și aramă au adus donația DOMNULUI; și oricine la care se găseau lemne de acacia pentru orice muncă a lucrării, [le-]a adus.",
            "24": "Și orice femeie cu inimă înțeleaptă a tors cu mâinile ei; și au adus toarse lâna turcoaz, purpurie și cărămizie și inul.",
            "25": "Și toate femeile a căror inimă le a motivat în înțelepciune au tors părul de capră.",
            "26": "Iar conducătorii au adus pietrele de onix și pietrele de încastrat pentru efod și pentru pieptar;",
            "27": "și mirodeniile, și untdelemnul iluminării și pentru untdelemnul ungerii și pentru ofranda de mirodenii.",
            "28": "Orice bărbat și femeie a căror inimă i-a îndemnat să aducă [o donație] pentru toată munca pe care DOMNUL a poruncit să fie făcută prin Moise, [a adus]. Copiii lui Israel au adus o ofrandă de bunăvoie pentru DOMNUL.",
            "29": "Moise le-a spus copiilor lui Israel: „Priviți, DOMNUL l-a chemat pe nume pe Bețalel, fiul lui Uri, fiul lui Hur, din tribul Iuda.",
            "30": "L-a umplut cu duh dumnezeiesc în înțelepciune, în pricepere și în cunoștință și în toate meșteșugurile,",
            "31": "și să țeasă artistic și să lucreze în aur, argint și aramă;",
            "32": "să taie pietre pentru încastrare și să sculpteze în lemn – să facă orice meșteșug.",
            "33": "Și abilitatea de a învăța pe alții a pus-o în inima lui și în a lui Aholiav fiul lui Ahisamah, din tribul Dan.",
            "34": "I-a umplut de înțelepciunea inimii să facă orice meșteșug de gravură, de croire și de brodare cu lână turcoaz, purpurie și cărămizie și in, și de țesere, de lucrare în orice meșteșug și de planuri de concepție."
        },
        "35": {
            "0": "Bețalel va face – și Aholiav și oricine cu inimă înțeleaptă pe care DOMNUL l-a înzestrat cu înțelepciune și pricepere să știe să facă orice muncă a lucrării Sanctuarului – tot ce poruncise DOMNUL.”",
            "1": "Moise i-a chemat pe Bețalel, pe Aholiav și pe orice om cu inima înțeleaptă în a cărui inimă DOMNUL dăduse înțelepciune, pe oricine îl motiva inima, să se apropie de muncă pentru a o înfăptui. ",
            "2": "Și au luat de dinaintea lui Moise toată donația pe care o aduseseră copiii lui Israel pentru munca lucrării Sanctuarului, pentru a o înfăptui. Dar ei au continuat să aducă daruri de bunăvoie, în fiecare dimineață.",
            "3": "Toți cei înțelepți, cei care făceau toată munca Sanctuarului, au venit fiecare de la munca pe care o făceau,",
            "4": "și i-au spus lui Moise astfel: „Poporul aduce mai mult decât este nevoie pentru munca lucrării pe care DOMNUL a poruncit-o să se facă.” ",
            "5": "Atunci Moise a poruncit să se vestească în tabără, spunând: „Niciun bărbat și nicio femeie să nu mai facă muncă în plus pentru donația Sanctuarului!” și poporul a fost oprit de la a mai aduce.",
            "6": "Iar lucrul era suficient pentru ca toată munca să fie făcută, ba exista și surplus.",
            "7": "Toți cei cu inima înțeleaptă din cei care făceau munca au făcut Tabernacolul: zece perdele de in răsucit cu lână turcoaz, purpurie și cărămizie; cu heruvimi, lucrare a unui meșter broder, le-au făcut.",
            "8": "Lungimea unei perdele era de douăzeci și opt de coți și lățimea unei perdele era patru coți, aceeași măsură pentru toate perdelele.",
            "9": "A prins cinci perdele una de cealaltă și cinci perdele le-a prins una de cealaltă.",
            "10": "A făcut găici din lână turcoaz la marginea celei dintâi perdele de la capătul unui set și la fel a făcut la marginea perdelei exterioare din cel de al doilea set.",
            "11": "Cincizeci de găici a făcut pe prima perdea și cincizeci de găici a făcut la marginea perdelei care este în al doilea set, găicile potrivindu-se una cu cealaltă.",
            "12": "A făcut cincizeci de agrafe din aur și a prins perdelele una de alta cu agrafe și Tabernacolul a devenit un întreg.",
            "13": "A făcut perdele din păr de capră ca și cort asupra Tabernacolului; unsprezece perdele le-a făcut.",
            "14": "Lungimea fiecărei perdele era de treizeci de coți și lățimea fiecărei perdele de patru coți – aceeași măsură pentru cele unsprezece perdele.",
            "15": "Și a prins cele cinci perdele separat și cele șase separat. ",
            "16": "A făcut cincizeci de găici la marginea perdelei exterioare a setului și cincizeci de găici le-a făcut la marginea perdelei de la al doilea set.",
            "17": "Și a făcut cincizeci de agrafe de aramă, ca să unească cortul ca să devină un întreg.",
            "18": "Și a făcut o învelitoare pentru cort din piei de berbec înroșite și o învelitoare din piei de <i>tahaș</i> deasupra.",
            "19": "Și a făcut scânduri pentru Tabernacol, din lemn de acacia puse în picioare.",
            "20": "Zece coți era lungimea unei scânduri și un cot și jumătate lățimea unei scânduri.",
            "21": "Două cepuri pentru fiecare scândură, paralele unul cu altul – așa a făcut pentru toate scândurile Tabernacolului.",
            "22": "A făcut scândurile pentru Tabernacol: douăzeci de scânduri pentru latura sudică, spre miazăzi.",
            "23": "Și patruzeci de suporți de argint a făcut sub cele douăzeci de scânduri; doi suporți sub o scândură pentru cele două cepuri ale sale și doi suporți sub o [altă] scândură pentru cele două cepuri ale sale.",
            "24": "Și pentru a doua latură a Tabernacolului spre miazănoapte a făcut douăzeci de scânduri.",
            "25": "Și cei patruzeci de suporți de argint ai săi: doi suporți sub o scândură și doi suporți sub o [altă] scândură.",
            "26": "Iar pentru spatele Tabernacolului, spre apus, a făcut șase scânduri.",
            "27": "Și două scânduri a făcut pentru colțurile Tabernacolului, în spate.",
            "28": "Ele erau aliniate pornind de jos și îmbinate la vârf printr-un inel de fixare – așa a făcut pentru amândouă, la cele două colțuri.",
            "29": "[În total] erau opt scânduri și suporții lor de argint, șaisprezece suporți, câte doi suporți sub o scândură.",
            "30": "A făcut drugi din lemn de acacia: câte cinci [drugi] pentru scândurile de pe o latură a Tabernacolului",
            "31": "și cinci drugi pentru scândurile de pe a doua latură a Tabernacolului; și cinci drugi pentru scândurile de pe latura din spate a Tabernacolului, către apus.",
            "32": "Și a făcut drugul de mijloc, din interiorul scândurilor, de la un capăt la celălalt.",
            "33": "Scândurile le-a poleit cu aur și inelele le-a făcut din aur ca locașuri pentru drugi și a poleit drugii cu aur.",
            "34": "Și a făcut draperia din lână turcoaz, purpurie și cărămizie și in răsucit; [ca] lucrare a unui meșter țesător a făcut-o, [cu] heruvimi.",
            "35": "A făcut pentru ea patru stâlpi din lemn de acacia și i-a poleit cu aur, iar cârligele lor erau din aur; și a turnat pentru ei patru suporți de argint.",
            "36": "Și a făcut un paravan pentru intrarea cortului, din lână turcoaz, purpurie și cărămizie și in răsucit, lucrare a unui meșter broder;",
            "37": "și cei cinci stâlpi ai săi și cârligele lor; și le-a poleit vârfurile și centurile de legătură cu aur; iar suporții săi erau cinci, din aramă."
        },
        "36": {
            "0": "Bețalel a făcut chivotul din lemn de acacia: doi coți și jumătate lungimea sa și un cot și jumătate lățimea sa și un cot și jumătate înălțimea sa.",
            "1": "L-a poleit cu aur curat, pe dinăuntru și pe dinafară, și i-a făcut un chenar de aur de jur-împrejur.",
            "2": "A turnat pentru el patru inele de aur la cele patru colțuri ale sale, două inele de o parte și două inele de cealaltă parte.",
            "3": "A făcut drugi din lemn de acacia și i-a poleit cu aur.",
            "4": "A băgat drugii în inelele de pe marginile chivotului, ca să fie purtat chivotul.",
            "5": "A făcut un capac din aur curat, doi coți și jumătate lungimea lui și un cot și jumătate lățimea lui.",
            "6": "Și a făcut doi heruvimi din aur – bătuți cu ciocanul i-a făcut – la cele două capete ale capacului.",
            "7": "Un heruvim la un capăt și un heruvim la [celălalt] capăt. Ca parte din capac a făcut heruvimii, la cele două capete ale sale.",
            "8": "Heruvimii erau cu aripi întinse în sus, acoperind cu aripile lor capacul, iar fețele lor erau întoarse unul spre celălalt; înspre capac erau fețele heruvimilor.",
            "9": "A făcut masa din lemn de acacia, doi coți lungimea ei, un cot lățimea ei și un cot și jumătate înălțimea ei.",
            "10": "A poleit-o cu aur curat și i-a făcut un chenar de aur de jur împrejur.",
            "11": "I-a făcut un cadru de o palmă, de jur împrejur, și a făcut un chenar de aur pentru cadrul ei, de jur împrejur.",
            "12": "I-a turnat patru inele de aur și a pus inelele în cele patru colțuri ale celor patru picioare ale ei.",
            "13": "Inelele erau pe marginea cadrului [servind] drept verigi pentru drugi, ca să fie purtată masa.",
            "14": "A făcut drugii din lemn de acacia și i-a poleit cu aur, ca să fie purtată masa.",
            "15": "A făcut uneltele care erau pe masă: bolurile sale, lingurile sale, suporții săi și separatorii săi cu care era acoperită, din aur curat.",
            "16": "A făcut sfeșnicul din aur curat, bătut cu ciocanul a fost făcut sfeșnicul, soclul său, brațele sale, cupele sale, îmbinările sale și florile sale erau parte din el.",
            "17": "Și șase brațe ieșeau din lateralele sale: trei brațe ale sfeșnicului dintr-o parte și trei brațe ale sfeșnicului din cealaltă parte.",
            "18": "Trei cupe sub forma florii de migdal pe un braț, o îmbinare și o floare; și trei cupe sub forma florii de migdal pe un [alt] braț, o îmbinare și o floare – așa era pentru cele șase brațe care ieșeau din sfeșnic.",
            "19": "Și pe sfeșnic erau patru cupe sub forma florii de migdal, [cu] îmbinările sale și florile sale.",
            "20": "Și o îmbinare era sub cele două brațe [ieșite] din el și o îmbinare sub cele două brațe [ieșite] din el și o îmbinare sub cele două brațe [ieșite] din el – pentru cele șase brațe care ieșeau din el.",
            "21": "Îmbinările lor și brațele lor erau parte din el; era cu totul bătut cu ciocanul, o singură bucată de aur curat.",
            "22": "A făcut cele șapte candele ale sale și cleștii săi și lopețile sale din aur curat.",
            "23": "Dintr-un talant de aur curat l-a făcut, cu toate uneltele sale.",
            "24": "A făcut altarul ofrandei de mirodenii din lemn de acacia: un cot lungimea sa și un cot lățimea sa – pătrat era – și doi coți înălțimea sa, iar coarnele sale erau dintr-o bucată cu el.",
            "25": "L-a poleit cu aur curat, acoperișul său și pereții săi de jur împrejur și coarnele sale și i-a făcut un chenar de aur de jur împrejur.",
            "26": "Și a făcut pentru el două inele de aur sub chenarul lui, la cele două colțuri ale lui, pe cele două laturi ale lui, ca suporți pentru drugi, ca să fie purtat cu ei.",
            "27": "A făcut drugii din lemn de acacia și i-a poleit cu aur.",
            "28": "A făcut untdelemnul ungerii, sfânt; și ofranda de mirodenii, curată, lucrare a unui meșter parfumier."
        },
        "37": {
            "0": "A făcut altarul arderii-de-tot din lemn de acacia: cinci coți lungimea lui și cinci coți lățimea lui – [altarul] era pătrat – și trei coți înălțimea lui.",
            "1": "Și a făcut coarnele lui în cele patru colțuri ale lui – dintr-o bucată cu el îi erau coarnele – și l-a poleit cu aramă.",
            "2": "Și a făcut toate uneltele altarului: oalele și lopețile și vasele [și] furculițele și fărașele – toate uneltele sale le-a făcut din aramă.",
            "3": "A făcut pentru altar o împletitură din plasă de aramă, sub bordura altarului, dedesubt, până la jumătatea lui.",
            "4": "A turnat patru inele pe cele patru laturi ale împletiturii de aramă, ca suporți pentru drugi.",
            "5": "A făcut drugii din lemn de acacia și i-a poleit cu aramă.",
            "6": "A băgat drugii în inele pe laturile altarului, ca să fie purtat cu ele; gol pe dinăuntru, din tăblii, l-a făcut.",
            "7": "A făcut ligheanul din aramă și soclul său din aramă, din oglinzile mulțimilor [de femei] care se adunau la intrarea în Cortul Întâlnirii.",
            "8": "A făcut curtea: pe latura de miazăzi, către sud, perdelele curții [croșetate] din in răsucit, o sută de coți.",
            "9": "Stâlpii lor erau douăzeci și suporții lor erau douăzeci, din aramă; iar cârligele stâlpilor și benzile lor erau din argint.",
            "10": "Și pe latura de miazănoapte, [care era de] o sută de coți, stâlpii lor erau douăzeci și suporții lor erau douăzeci, din aramă; cârligele stâlpilor și benzile lor erau din argint.",
            "11": "Și pe latura de apus, perdele de cincizeci de coți; stâlpii lor erau zece și suporții lor erau zece; cârligele stâlpilor și benzile lor erau din argint.",
            "12": "Și pe partea de răsărit, către est, cincizeci de coți;",
            "13": "perdele de cincisprezece coți pe o aripă, stâlpii lor erau trei și suporții lor erau trei.",
            "14": "Iar pe cea de-a doua aripă, de o parte și de alta a porții curții, erau perdele de cincisprezece coți; stâlpii lor erau trei și suporții lor erau trei.",
            "15": "Toate perdelele curții de jur împrejur erau [croșetate] din in răsucit.",
            "16": "Și suporții stâlpilor erau din aramă, iar cârligele stâlpilor și benzile lor erau din argint; iar poleirea vârfurilor lor era din argint; și ei erau încinși cu argint, toți stâlpii curții.",
            "17": "Iar paravanul porții curții era o lucrare a unui meșter broder, din lână turcoaz, purpurie și cărămizie și in răsucit, de douăzeci de coți lungime, iar înălțimea sa, pe lățime, era cinci coți, la fel cu perdelele curții.",
            "18": "Stâlpii lor erau patru și suporții lor erau patru, din aramă; cârligele lor erau din argint, iar poleirea vârfurilor lor și benzile lor erau din argint.",
            "19": "Și toate cepurile Tabernacolului și curții, de jur împrejur, erau din aramă.",
            "20": "Acestea sunt socotelile Tabernacolului, Tabernacolul Mărturiei, care au fost socotite după porunca lui Moise, munca leviților fiind dată în seama lui Itamar, fiul preotului Aaron.",
            "21": "Și Bețalel, fiul lui Uri, fiul lui Hur, din tribul Iuda, a făcut tot ce îi poruncise DOMNUL lui Moise.",
            "22": "Și cu el a fost Aholiav, fiul lui Ahisamah, din tribul Dan, sculptor și țesător și broder cu lână turcoaz, purpurie și cărămizie și cu in.",
            "23": "Tot aurul care fusese folosit pentru lucrare, pentru toată munca Sanctuarului, aurul donat, a fost douăzeci și nouă de talanți și șapte sute treizeci de sicli din siclul Sanctuarului.",
            "24": "Iar argintul recensământului obștii a fost o sută de talanți și o mie șapte sute șaptezeci și cinci de sicli, după siclul Sanctuarului;",
            "25": "o <i>beka</i> de fiecare, o jumătate de siclu din siclul Sanctuarului, pentru fiecare care trecuse prin numărătoare, de la vârsta de douăzeci de ani în sus, pentru cele șase sute trei mii, cinci sute cincizeci.",
            "26": "Iar o sută de talanți de argint au fost pentru a turna suporții Sanctuarului și suporții paravanului, o sută de suporți pentru o sută de talanți, câte un talant pentru un suport.",
            "27": "Și cu cei o mie șapte sute șaptezeci și cinci [de sicli] a făcut cârlige pentru stâlpi, a poleit vârfurile lor și i-a încins cu benzi.",
            "28": "Iar arama donată a fost șaptezeci de talanți și două mii patru sute de sicli.",
            "29": "Cu ea a făcut suporții pentru intrarea Cortului Întâlnirii și altarul de aramă și plasa de aramă care era pe el și toate uneltele altarului;",
            "30": "și suporții curții de jur împrejur și suporții porții curții și toate cepurile Tabernacolului și toate cepurile curții, de jur împrejur."
        },
        "38": {
            "0": "Iar din lâna turcoaz, purpurie și cărămizie au făcut haine croșetate ca să slujească în Sanctuar și au făcut hainele sfințeniei care erau pentru Aaron, după cum îi poruncise DOMNUL lui Moise.",
            "1": "A făcut efodul din aur, lână turcoaz, purpurie și cărămizie și in răsucit.",
            "2": "Au bătut plăci subțiri de aur și [le-]a tăiat în fire, ca să le împletească în lâna turcoaz, purpurie și cărămizie și în in, lucrare a unui meșter țesător.",
            "3": "Bretele atașate i-au făcut, prinse la cele două margini ale sale.",
            "4": "Și brâul cu care era prins, care era peste el – dintr-o bucată cu el, aidoma lucrării lui, din aur, lână turcoaz, purpurie și cărămizie și in răsucit, precum îi poruncise DOMNUL lui Moise.",
            "5": "Au făcut pietrele de onix încastrate în monturi de aur, gravate ca gravura unui sigiliu, după numele fiilor lui Israel.",
            "6": "Și le-a pus pe bretelele efodului ca pietre de aducere-aminte pentru fiii lui Israel, precum îi poruncise DOMNUL lui Moise.",
            "7": "A făcut pieptarul, lucrare a unui meșter țesător, ca lucrarea efodului: din aur, lână turcoaz, purpurie și cărămizie și in răsucit.",
            "8": "Pătrat era. Au făcut pieptarul, îndoit; lungimea sa era o jumătate de cot și lățimea era o jumătate de cot, îndoit.",
            "9": "Și l-au umplut cu patru rânduri de pietre: un rând: carneol, topaz și smarald – primul rând;",
            "10": "și al doilea rând: turcoaz, safir și ametist;",
            "11": "și al treilea rând: hiacint, agat și cristal;",
            "12": "și al patrulea rând: beril, onix și jasp; încastrate în aur în monturile lor.",
            "13": "Și pietrele erau după numele fiilor lui Israel, douăsprezece după numele lor, [ca] gravura unui sigiliu, fiecare după numele său, pentru cele douăsprezece triburi.",
            "14": "Au făcut pentru pieptar lănțisoare la margini, o lucrare împletită din aur curat.",
            "15": "Au făcut două monturi de aur și două inele de aur și au pus cele două inele la cele două margini ale pieptarului.",
            "16": "Și au pus cele două lănțișoare împletite de aur în cele două inele la marginile pieptarului.",
            "17": "Iar cele două capete ale celor două lănțișoare împletite le-au pus în cele două monturi și le au pus pe bretelele efodului, către partea sa anterioară.",
            "18": "Au făcut două inele de aur și le-au pus la cele două margini ale pieptarului, la marginea sa care este către efod, pe interiorul său.",
            "19": "Au făcut două inele de aur și le-au pus în partea de jos a celor două bretele ale efodului, pe exteriorul său, la nivelul cusăturii lui, deasupra brâului efodului.",
            "20": "Și ele prindeau pieptarul prin inelele sale de inelele efodului, cu un șnur de lână turcoaz, ca să rămână peste brâul efodului și pieptarul să nu se desprindă de pe efod, precum îi poruncise DOMNUL lui Moise.",
            "21": "A făcut mantia efodului, lucrare a unui meșter țesător, în întregime din lână turcoaz.",
            "22": "Iar deschizătura pentru cap a mantiei [era pliată] către interior, precum deschizătura unei cămăși de zale; deschizătura sa pentru cap avea un tiv împrejurul ei, ca să nu se deșire.",
            "23": "Pe tivul [de la poalele] mantiei au făcut rodii din lână turcoaz, purpurie și cărămizie, împletită.",
            "24": "Și au făcut clopoței de aur curat și au pus clopoțeii între rodii pe tivul mantiei, de jur împrejur, între rodii.",
            "25": "Un clopoțel și o rodie, un clopoțel și o rodie erau pe tivul mantiei de jur împrejur, pentru slujire, precum îi poruncise DOMNUL lui Moise.",
            "26": "Au făcut tunicile de in, lucrare a unui meșter țesător, pentru Aaron și fiii săi;",
            "27": "și scufiile de in, și turbanele cele splendide de in și izmenele de in, din in răsucit;",
            "28": "și brâul din in răsucit și lână turcoaz, purpurie și cărămizie, lucrare a unui meșter broder, precum îi poruncise DOMNUL lui Moise.",
            "29": "Au făcut plăcuța [de frunte], diadema sfințeniei, din aur curat, și au gravat pe ea, scris [ca] gravura unui sigiliu: „Sfânt pentru DOMNUL.”",
            "30": "Și i-au pus un șnur de lână turcoaz, ca să fie pusă pe turban, pe deasupra, precum îi poruncise DOMNUL lui Moise.",
            "31": "Și [astfel] a fost isprăvită toată munca Tabernacolului, Cortului Întâlnirii. Și copiii lui Israel făcuseră întocmai cum îi poruncise DOMNUL lui Moise, așa au făcut.",
            "32": "Și au adus la Moise Tabernacolul, cortul și toate uneltele lui: agrafele lui și scândurile lui și barele lui, stâlpii lui și suporții lui;",
            "33": "și învelitoarea din piei de berbec înroșite și învelitoarea din piei de <i>tahaș</i> și draperia separatoare;",
            "34": "Chivotul Mărturiei și drugii săi și capacul;",
            "35": "masa, toate uneltele ei și Pâinea Înfățișării;",
            "36": "sfeșnicul cel curat, candelele sale, candelele după rânduială, și toate uneltele sale și untdelemnul iluminării;",
            "37": "și altarul de aur și untdelemnul ungerii și ofranda de mirodenii și paravanul de la intrarea cortului;",
            "38": "altarul de aramă și plasa de aramă de pe el și drugii săi și uneltele sale, ligheanul și soclul său;",
            "39": "perdelele curții, stâlpii săi și suporții săi, și paravanul pentru poarta curții, corzile sale și cepurile sale și toate uneltele pentru slujba Tabernacolului de la Cortul Întâlnirii;",
            "40": "husele croșetate ca să slujească în Sanctuar, și hainele sfințeniei pentru preotul Aaron și hainele fiilor săi, ca să slujească.",
            "41": "Întocmai cum îi poruncise DOMNUL lui Moise, așa au făcut copiii lui Israel toată lucrarea. ",
            "42": "Și a văzut Moise toată munca și iată, o făcuseră așa cum poruncise DOMNUL, așa făcuseră; și Moise i-a binecuvântat."
        },
        "39": {
            "0": "DOMNUL i-a vorbit lui Moise, spunând: ",
            "1": "„În ziua primei luni, în [ziua] întâi a lunii, să ridici Tabernacolul, Cortul Întâlnirii: ",
            "2": "Să așezi acolo Chivotul Mărturiei și să acoperi chivotul cu draperia. ",
            "3": "Să aduci masa și să-i pregătești rânduiala, să aduci sfeșnicul și să faci să se înalțe [flacăra] candelelor. ",
            "4": "Să pui altarul de aur pentru ofranda de mirodenii în fața Chivotului Mărturiei și să pui paravanul intrării Tabernacolului. ",
            "5": "Să pui altarul arderii-de-tot înaintea intrării Tabernacolului Cortului Întâlnirii. ",
            "6": "Să pui ligheanul între Cortul Întâlnirii și altar și să pui acolo apă. ",
            "7": "Să așezi curtea de jur împrejur și să pui paravanul porții curții. ",
            "8": "Să iei untdelemnul ungerii și să ungi Tabernacolul și tot ce se află în el; să-l sfințești, pe el și toate uneltele sale, și să fie sfânt.",
            "9": "Să ungi altarul arderii-de-tot și toate uneltele sale; să sfințești altarul și altarul să fie preasfânt.",
            "10": "Să ungi ligheanul și soclul său și să-l sfințești.",
            "11": "Să-i apropii pe Aaron și pe fiii săi de intrarea Cortului Întâlnirii și apoi să-i cufunzi în apă.",
            "12": "Să-l îmbraci pe Aaron cu hainele sfințeniei, să îl ungi, să îl sfințești și să-Mi slujească.",
            "13": "Și pe fiii lui să-i apropii și să-i îmbraci cu tunici.",
            "14": "Și să-i ungi precum l-ai uns pe tatăl lor și ei să-Mi slujească; iar ungerea lor să fie pentru ei preoție veșnică, peste generațiile lor.”",
            "15": "Și Moise a făcut întocmai cum îi poruncise DOMNUL, așa a făcut.",
            "16": "Și a fost în luna întâi, în anul al doilea, în [ziua] întâi a lunii: Tabernacolul a fost ridicat.",
            "17": "Moise a ridicat Tabernacolul și i-a pus suporții și i-a așezat scândurile și i-a inserat barele și i-a ridicat stâlpii.",
            "18": "A întins cortul peste Tabernacol și a pus învelitoarea cortului peste el, pe deasupra, precum îi poruncise DOMNUL lui Moise.",
            "19": "A luat și a pus Mărturia în Chivot și a montat drugii pe chivot și a așezat capacul peste Chivot, de deasupra.",
            "20": "Și a adus Chivotul în Tabernacol și a așezat draperia separatoare și a separat Chivotul Mărturiei, precum îi poruncise DOMNUL lui Moise.",
            "21": "Și a pus masa în Cortul Întâlnirii, pe partea de miazănoapte a Tabernacolului, în afara perdelei.",
            "22": "Și a rânduit pe ea rânduiala pâinii înaintea DOMNULUI, precum îi poruncise DOMNUL lui Moise.",
            "23": "Și a pus sfeșnicul în Cortul Întâlnirii, vizavi de masă, pe partea de miazăzi a Tabernacolului.",
            "24": "Și a aprins candelele înaintea DOMNULUI, precum îi poruncise DOMNUL lui Moise.",
            "25": "Și a așezat altarul de aur în Cortul Întâlnirii, înaintea perdelei.",
            "26": "Și a făcut să fumege pe el ofranda de mirodenii, precum îi poruncise DOMNUL lui Moise.",
            "27": "Și a așezat paravanul intrării pentru Tabernacol.",
            "28": "Iar altarul arderii-de-tot l-a pus la intrarea Tabernacolului Cortului Întâlnirii și a adus pe el arderea-de-tot și prinosul, precum îi poruncise DOMNUL lui Moise.",
            "29": "Și a așezat ligheanul între Cortul Întâlnirii și altar și a pus acolo apă pentru spălare.",
            "30": "Și Moise și Aaron și fiii săi și-au spălat din el mâinile și picioarele.",
            "31": "Când veneau la Cortul Întâlnirii și când se apropiau de altar se spălau, precum îi poruncise DOMNUL lui Moise.",
            "32": "Și a ridicat curtea de jur împrejurul Tabernacolului și altarului și a pus paravanul de la poarta curții; și Moise a terminat munca.",
            "33": "Atunci norul a acoperit Cortul Întâlnirii și slava DOMNULUI a umplut Tabernacolul.",
            "34": "Și Moise nu a putut să intre în Cortul Întâlnirii, căci norul sălășluia asupra lui și slava DOMNULUI umplea Tabernacolul.",
            "35": "Iar când norul se ridica de deasupra Tabernacolului, copiii lui Israel porneau în toate călătoriile lor.",
            "36": "Și dacă norul nu se ridica, nu porneau, până în ziua când se ridica.",
            "37": "Căci norul DOMNULUI era asupra Tabernacolului ziua, și foc era noaptea în el, sub ochii întregii case a lui Israel, în toate călătoriile lor."
        }
    },
    "meta": "Chapter-Verse",
    "work": "Exodus"
}