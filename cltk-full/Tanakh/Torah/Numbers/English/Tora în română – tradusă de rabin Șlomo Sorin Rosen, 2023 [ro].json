{
    "text": {
        "0": {
            "0": "DOMNUL i-a vorbit lui Moise în deșertul Sinai, în Cortul Întâlnirii, în prima [zi] a lunii a doua, în anul al doilea de la ieșirea lor din țara Egiptului, spunând:",
            "1": "„Faceți numărătoarea întregii obști a copiilor lui Israel, după familiile lor, după casa părinților lor, după numărul numelor, toți cei de parte bărbătească, după recensământul lor.",
            "2": "De la douăzeci de ani în sus, oricine iese la oaste în Israel, să-i numeri după oștirile lor, tu și Aaron.",
            "3": "Și cu voi să fie câte un bărbat de fiecare trib, un bărbat căpetenie a casei părinților săi.",
            "4": "Și acestea sunt numele bărbaților care să stea alături de voi: pentru Ruben: Elițur, fiul lui Ședeur.",
            "5": "Pentru Simeon: Șelumiel, fiul lui Țurișadai.",
            "6": "Pentru Iuda: Nahșon, fiul lui Aminadav.",
            "7": "Pentru Isahar: Netanel, fiul lui Țuar.",
            "8": "Pentru Zevulun: Eliav, fiul lui Helon.",
            "9": "Pentru copiii lui Iosef: pentru Efraim: Elișama, fiul lui Amihud. Pentru Menașe: Gamliel, fiul lui Pedahțur.",
            "10": "Pentru Beniamin: Avidan, fiul lui Ghidoni.",
            "11": "Pentru Dan: Ahiezer, fiul lui Amișadai.",
            "12": "Pentru Așer: Paghiel, fiul lui Ohran.",
            "13": "Pentru Gad: Eliasaf, fiul lui Deuel.",
            "14": "Pentru Naftali: Ahira, fiul lui Einan.”",
            "15": "Aceștia sunt cei chemați de obște, conducătorii triburilor părinților lor, căpetenii ale miilor lui Israel.",
            "16": "Moise și Aaron i-au luat pe acești bărbați care fuseseră desemnați pe nume.",
            "17": "Și au adunat toată obștea, în prima [zi] a lunii a doua, și le-au consemnat genealogia după familiile lor, după casa părinților lor, după numărul numelor, de la douăzeci de ani în sus, după recensământul lor.",
            "18": "Precum i-a poruncit DOMNUL lui Moise, i-a numărat în deșertul Sinai.",
            "19": "Și aceștia au fost fiii lui Ruben, întâiul-născut al lui Israel, urmașii lor după familiile lor, după casa părinților lor, după numărul numelor, după recensământul lor, toți cei de parte bărbătească, de la douăzeci de ani în sus, oricine iese la oaste.",
            "20": "Numărul lor pentru tribul Ruben: patruzeci și șase de mii cinci sute.",
            "21": "Pentru fiii lui Simeon, urmașii lor după familiile lor, după casa părinților lor, numărătoarea lui, după numărul numelor pentru recensământul lor, toți cei de parte bărbătească, de la douăzeci de ani în sus, oricine iese la oaste.",
            "22": "Numărul lor pentru tribul Simeon: cincizeci și nouă de mii trei sute.",
            "23": "Pentru fiii lui Gad, urmașii lor după familiile lor, după casa părinților lor, după numărul numelor, de la douăzeci de ani în sus, oricine iese la oaste.",
            "24": "Numărul lor pentru tribul Gad: patruzeci și cinci de mii șase sute cincizeci.",
            "25": "Pentru fiii lui Iuda, urmașii lor după familiile lor, după casa părinților lor, după numărul numelor, de la douăzeci de ani în sus, oricine iese la oaste.",
            "26": "Numărul lor pentru tribul Iuda: șaptezeci și patru de mii șase sute.",
            "27": "Pentru fiii lui Isahar, urmașii lor după familiile lor, după casa părinților lor, după numărul numelor, de la douăzeci de ani în sus, oricine iese la oaste.",
            "28": "Numărul lor pentru tribul Isahar: cincizeci și patru de mii patru sute.",
            "29": "Pentru fiii lui Zevulun, urmașii lor după familiile lor, după casa părinților lor, după numărul numelor, de la douăzeci de ani în sus, oricine iese la oaste.",
            "30": "Numărul lor pentru tribul Zevulun: cincizeci și șapte de mii patru sute.",
            "31": "Pentru fiii lui Iosef: pentru fiii lui Efraim, urmașii lor după familiile lor, după casa părinților lor, după numărul numelor, de la douăzeci de ani în sus, oricine iese la oaste.",
            "32": "Numărul lor pentru tribul Efraim: patruzeci de mii cinci sute.",
            "33": "Pentru fiii lui Menașe: urmașii lor după familiile lor, după casa părinților lor, după numărul numelor, de la douăzeci de ani în sus, oricine iese la oaste.",
            "34": "Numărul lor pentru tribul Menașe: treizeci și două de mii două sute.",
            "35": "Pentru fiii lui Beniamin, urmașii lor după familiile lor, după casa părinților lor, după numărul numelor, de la douăzeci de ani în sus, oricine iese la oaste.",
            "36": "Numărul lor pentru tribul Beniamin: treizeci și cinci de mii patru sute.",
            "37": "Pentru fiii lui Dan, urmașii lor după familiile lor, după casa părinților lor, după numărul numelor, de la douăzeci de ani în sus, oricine iese la oaste.",
            "38": "Numărul lor pentru tribul Dan: șaizeci și două de mii șapte sute.",
            "39": "Pentru fiii lui Așer, urmașii lor după familiile lor, după casa părinților lor, după numărul numelor, de la douăzeci de ani în sus, oricine iese la oaste.",
            "40": "Numărul lor pentru tribul Așer: patruzeci și una de mii cinci sute.",
            "41": "Fiii lui Naftali, urmașii lor după familiile lor, după casa părinților lor, după numărul numelor, de la douăzeci de ani în sus, oricine iese la oaste.",
            "42": "Numărul lor pentru tribul Naftali: cincizeci și trei de mii patru sute.",
            "43": "Acestea sunt numărătorile pe care Moise, Aaron și cei doisprezece conducători ai lui Israel le-au numărat – câte unul pentru casa părinților săi au fost.",
            "44": "Și [așa] au fost toate numărătorile fiilor lui Israel, după casa părinților lor, de la douăzeci de ani în sus, oricine iese la oaste în Israel.",
            "45": "Toate numărătorile au fost șase sute trei mii cinci sute cincizeci.",
            "46": "Dar leviții, după tribul părinților lor, nu au fost numărați în mijlocul lor.",
            "47": "DOMNUL i-a vorbit lui Moise, spunând:",
            "48": "„Dar pe tribul Levi să nu-l numeri și să nu faci numărătoarea lor între fiii lui Israel.",
            "49": "Ci tu, dă-le leviților în grijă Tabernacolul Mărturiei și toate ustensi-lele sale și tot ceea ce ține de el; ei să poarte Tabernacolul și toate ustensilele lui, ei să îl îngrijească și împrejurul Tabernacolului să își așeze tabăra.",
            "50": "La pornirea Tabernacolului, leviții să-l dea jos, iar când Tabernacolul se oprește, leviții să-l ridice; însă un străin care se apropie va muri.",
            "51": "Iar copiii lui Israel să își așeze tabăra, fiecare la tabăra lui și fiecare la steagul lui, după oștirile lor.",
            "52": "Dar leviții să își așeze tabăra în jurul Tabernacolului Mărturiei, ca să nu existe mânie asupra obștii copiilor lui Israel; și leviții să păzească sarcina Tabernacolului Mărturiei.”",
            "53": "Și copiii lui Israel au făcut tot ce-i poruncise DOMNUL lui Moise, așa au făcut."
        },
        "1": {
            "0": "DOMNUL le-a vorbit lui Moise și lui Aaron, spunând:",
            "1": "„Fiecare la steagul său, după semnele casei părinților lor să își așeze tabăra copiii lui Israel; la distanță, împrejurul Cortului Întâlnirii să își așeze tabăra.",
            "2": "Cei așezați în tabără în față, spre răsărit: steagul taberei lui Iuda, după oștirile lor – și conducătorul fiilor lui Iuda este Nahșon, fiul lui Aminadav –",
            "3": "iar oștirea sa și numărul lor: șaptezeci și patru de mii șase sute.",
            "4": "Iar cei așezați în tabără lângă el sunt tribul Isahar – și conducătorul fiilor lui Isahar este Netanel, fiul lui Țuar –",
            "5": "iar oștirea sa și numărul său: cincizeci și patru de mii patru sute.",
            "6": "TribuI Zevulun – și conducătorul fiilor lui Zevulun este Eliav, fiul lui Helon –",
            "7": "iar oștirea sa și numărul său: cincizeci și șapte de mii patru sute.",
            "8": "Toți cei numărați pentru tabăra lui Iuda: o sută optzeci și șase de mii patru sute, după oștirile lor; ei să pornească primii.",
            "9": "Steagul taberei lui Ruben [să fie] spre miazăzi, după oștirile lor – și conducătorul fiilor lui Ruben este Elițur, fiul lui Ședeur –",
            "10": "iar oștirea sa și numărul său: patruzeci și șase de mii cinci sute.",
            "11": "Iar cei așezați în tabără lângă el sunt tribul Simeon – și conducătorul fiilor lui Simeon este Șelumiel, fiul lui Țurișadai –",
            "12": "iar oștirea sa și numărul lor: cincizeci și nouă de mii trei sute.",
            "13": "Și tribul Gad – și conducătorul fiilor lui Gad este Eliasaf, fiul lui Reuel –",
            "14": "iar oștirea sa și numărul lor: patruzeci și cinci de mii șase sute cincizeci.",
            "15": "Toți cei numărați pentru tabăra lui Ruben: o sută cincizeci și una de mii patru sute cincizeci, după oștirile lor; ei să pornească în al doilea rând.",
            "16": "Apoi va porni Cortul Întâlnirii, tabăra leviților, în mijlocul taberelor; precum își așază tabăra, așa să pornească, fiecare la locul său, după steagurile lor.",
            "17": "Steagul taberei lui Efraim, după oștirile lor, [să fie] spre apus – și conducătorul fiilor lui Efraim este Elișama, fiul lui Amihud –",
            "18": "iar oștirea sa și numărul lor: patruzeci de mii cinci sute.",
            "19": "Iar lângă el este tribul Menașe – și conducătorul fiilor lui Menașe este Gamliel, fiul lui Pedahțur –",
            "20": "iar oștirea sa și numărul lor: treizeci și două de mii două sute.",
            "21": "Și tribul Beniamin – și conducătorul fiilor lui Beniamin este Avidan, fiul lui Ghidoni –",
            "22": "iar oștirea sa și numărul lor: treizeci și cinci de mii patru sute.",
            "23": "Toți cei numărați pentru tabăra lui Efraim: o sută opt mii o sută, după oștirile lor; ei să pornească în al treilea rând.",
            "24": "Steagul taberei lui Dan [să fie] spre miazănoapte, după oștirile lor – și conducătorul copiilor lui Dan este Ahiezer, fiul lui Amișadai –",
            "25": "iar oștirea sa și numărul lor: șaizeci și două de mii șapte sute.",
            "26": "Iar cei care își așază tabăra lângă el sunt: tribul Așer – iar conducătorul fiilor lui Așer este Paghiel, fiul lui Ohran –",
            "27": "iar oștirea sa și numărul lor: patruzeci și una de mii cinci sute.",
            "28": "Și tribul Naftali – și conducătorul fiilor lui Naftali este Ahira, fiul lui Einan –",
            "29": "iar oștirea sa și numărul lor: cincizeci și trei de mii patru sute.",
            "30": "Toți cei numărați pentru tabăra lui Dan: o sută cincizeci și șapte de mii șase sute – ei să pornească ultimii, după steagurile lor.”",
            "31": "Acestea sunt numărătorile fiilor lui Israel, după casele părinților lor; toate numărătorile taberelor, după oștirile lor: șase sute trei mii cinci sute cincizeci.",
            "32": "Dar leviții nu au fost numărați în mijlocul copiilor lui Israel, după cum i-a poruncit DOMNUL lui Moise.",
            "33": "Și copiii lui Israel au făcut întocmai cum poruncise DOMNUL lui Moise: [așa] și-au așezat tabăra, după steagurile lor, și tot așa au călătorit – fiecare după familiile sale, lângă casa tatălui său."
        },
        "2": {
            "0": "Iar aceștia sunt urmașii lui Aaron și Moise, în ziua în care DOMNUL i-a vorbit lui Moise pe Muntele Sinai.",
            "1": "Și acestea sunt numele fiilor lui Aaron: întâiul-născut Nadav, și Avihu, Elazar și Itamar.",
            "2": "Acestea sunt numele fiilor lui Aaron, preoții unși, care au fost învestiți să slujească.",
            "3": "Nadav și Avihu au murit înaintea DOMNULUI, când au adus foc străin înaintea DOMNULUI, în deșertul Sinai; ei nu au avut copii, iar Elazar și Itamar au slujit în prezența tatălui lor, Aaron.",
            "4": "DOMNUL i-a vorbit lui Moise, spunând:",
            "5": "„Apropie tribul Levi și fă-l să stea în picioare înaintea preotului Aaron, ca să-l slujească.",
            "6": "Să aibă grijă de sarcina lui și de sarcina întregii obști înaintea Cortului Întâlnirii, îndeplinind ritualul Tabernacolului.",
            "7": "Și ei să aibă grijă de toate ustensilele Cortului Întâlnirii și de sarcina copiilor lui Israel, îndeplinind ritualul Tabernacolului.",
            "8": "Și să-i încredințezi pe leviți lui Aaron și fiilor lui, încredințați, lui să-i fie încredințați, dintre copiii lui Israel.",
            "9": "Să-i însărcinezi pe Aaron și pe fiii lui să își aibă grijă de preoția lor, iar un străin care se apropie va muri.”",
            "10": "DOMNUL i-a vorbit lui Moise, spunând:",
            "11": "„Iar Eu, iată, i-am luat pe leviți din mijlocul copiilor lui Israel, în locul oricărui întâi-născut, deschizător de pântec dintre copiii lui Israel; ai Mei să fie leviții.",
            "12": "Căci al Meu este orice întâi-născut: în ziua în care am lovit pe orice întâi-născut în țara Egiptului, am sfințit pentru Mine pe orice întâi-născut din Israel, de la om până la dobitoc. Ai Mei să fie – Eu sunt DOMNUL.”",
            "13": "DOMNUL i-a vorbit lui Moise în deșertul Sinai, spunând:",
            "14": "„Numără pe fiii lui Levi, după casa tatălui lor, după familiile lor, pe toți cei de parte bărbătească, de la o lună în sus, numără-i.”",
            "15": "Și Moise i-a numărat după cuvântul DOMNULUI, după cum i se poruncise.",
            "16": "Aceștia erau fiii lui Levi, după numele lor: Gherșon, Kehat și Merari.",
            "17": "Și acestea erau numele fiilor lui Gherșon, după familiile lor: Livni și Șimi.",
            "18": "Și fiii lui Kehat, după familiile lor, erau Amram și Ițhar, Hebron și Uziel.",
            "19": "Și fiii lui Merari, după familiile lor, erau Mahli și Muși; acestea erau familiile leviților, după casa tatălui lor.",
            "20": "Ale lui Gherșon sunt familia livniților și familia șimiților; acestea sunt familiile gherșonite.",
            "21": "Cei ieșiți la numărătoare din ei, după numărul tuturor celor de parte bărbătească de la o lună în sus: numărul lor a fost șapte mii cinci sute.",
            "22": "Familiile gherșonite își așezau tabăra în spatele Tabernacolului, către apus.",
            "23": "Iar conducătorul casei tatălui gherșoniților era Eliasaf, fiul lui Lael.",
            "24": "Și sarcina fiilor lui Gherșon în Cortul Întâlnirii era Tabernacolul și Cortul, învelitoarea sa, paravanul de la intrarea Cortului Întâlnirii,",
            "25": "și perdelele curții și paravanul de la intrarea curții care împrejmuia Tabernacolul, și altarul și frânghiile sale – pentru toată slujba sa.",
            "26": "Ale lui Kehat erau familia amramiților, familia ițhariților, familia hebroniților și familia uzieliților – acestea sunt familiile kehatite.",
            "27": "În numărul tuturor celor de parte bărbătească de la o lună în sus: opt mii șase sute, păzitorii sarcinii sfințeniei.",
            "28": "Familiile copiilor lui Kehat își așezau tabăra pe latura Tabernacolului, către miazăzi.",
            "29": "Și conducătorul casei tatălui familiilor kehatite era Elițafan, fiul lui Uziel.",
            "30": "Și sarcina lor: Chivotul, masa, sfeșnicul, altarele și uneltele lor sfinte cu care slujeau, paravanul și toate accesoriile lui.",
            "31": "Și conducătorul conducătorilor leviților era Elazar, fiul preotului Aaron, supraveghetorul păzitorilor sarcinii sfințeniei.",
            "32": "Ale lui Merari erau familia mahliților și familia mușiților; acestea sunt familiile merarite.",
            "33": "Cei ieșiți la numărătoare din ei, după numărul tuturor celor de parte bărbătească de la o lună în sus: șase mii două sute.",
            "34": "Iar conducătorul casei tatălui familiilor merarite era Țuriel, fiul lui Avihail; ei își așezau tabăra pe latura Tabernacolului, la miazănoapte.",
            "35": "Și îndatorirea sarcinii fiilor lui Merari era: scândurile Tabernacolului, drugii săi, stâlpii săi, suporții săi și toate uneltele sale și toată slujba sa,",
            "36": "și stâlpii curții de jur împrejur și suporții lor, cepurile lor și frânghiile lor.",
            "37": "Iar cei care își așezau tabăra înaintea Tabernacolului, în față, înaintea Cortului Întâlnirii, la răsărit: Moise și Aaron și fiii lui, păstrătorii sarcinii Sanctuarului, pentru sarcina copiilor lui Israel; și orice străin care se apropia, murea.",
            "38": "Toți cei numărați ai leviților – pe care i-au numărat Moise și Aaron, după cuvântul DOMNULUI, după familiile lor, toți cei de parte bărbătească de la o lună în sus – au fost douăzeci și două de mii.",
            "39": "Și DOMNUL i-a spus lui Moise: „Numără pe toți întâii-născuți de parte bărbătească dintre copiii lui Israel, de la o lună în sus, și fă un recensământ al numelor lor.",
            "40": "Ia-i pe leviți pentru Mine – Eu, DOMNUL – în locul tuturor întâilor-născuți ai copiilor lui Israel, și dobitoacele leviților în locul tuturor întâilor-născuți dintre dobitoacele copiilor lui Israel.”",
            "41": "Și Moise i-a numărat, după cum i-a poruncit DOMNUL, pe toți întâii-născuți ai copiilor lui Israel.",
            "42": "Și au fost toți întâii-născuți de parte bărbătească, după numărul numelor, de la o lună în sus, după numărul lor: douăzeci și două de mii două sute șaptezeci și trei.",
            "43": "DOMNUL i-a vorbit lui Moise, spunând:",
            "44": "„Ia-i pe leviți în locul tuturor întâilor-născuți dintre copiii lui Israel, și dobitoacele leviților în locul dobitoacelor lor; și leviții să fie ai Mei – Eu sunt DOMNUL.",
            "45": "Cât despre răscumpărările celor două sute șaptezeci și trei  de întâi-născuți ai copiilor lui Israel care sunt în plus față de leviți –",
            "46": "să iei câte cinci sicli pentru fiecare, după numărătoare să[-i] iei, în siclul Sanctuarului, siclul fiind douăzeci de <i>ghera</i>.",
            "47": "Să dai banii lui Aaron și fiilor lui, răscumpărări pentru cei în plus dintre ei.”",
            "48": "Moise a luat banii de răscumpărare de la cei în plus față de răscumpărările leviților,",
            "49": "de la întâii-născuți ai copiilor lui Israel a luat banii: o mie trei sute șaizeci și cinci, în siclul Sanctuarului.",
            "50": "Și Moise a dat banii răscumpărărilor lui Aaron și fiilor lui, după cuvântul DOMNULUI, precum îi poruncise DOMNUL lui Moise."
        },
        "3": {
            "0": "DOMNUL le-a vorbit lui Moise și lui Aaron, spunând:",
            "1": "„Fă o numărătoare a fiilor lui Kehat din mijlocul fiilor lui Levi, după familiile lor, după casa tatălui lor,",
            "2": "de la treizeci de ani în sus și până la cincizeci de ani, oricine care vine la oaste ca să facă lucrare în Cortul Întâlnirii.",
            "3": "Aceasta este slujba fiilor lui Kehat în Cortul Întâlnirii: cea mai sfântă.",
            "4": "Când tabăra pornește, Aaron și fiii săi să vină să coboare draperia despărțitoare și să acopere cu ea Chivotul Mărturiei.",
            "5": "Să pună peste ea o învelitoare din piele de <i>tahaș</i> și să întindă pe deasupra o husă în întregime din lână turcoaz; și să-i așeze drugii.",
            "6": "Iar peste Masa Înfățișării să întindă o husă turcoaz și să pună pe ea bolurile, lingurile, stâlpii și suporții cu care este acoperită; și pâinea necontenită să rămână pe ea.",
            "7": "Și să întindă peste ele o husă de lână cărămizie și să o acopere cu o învelitoare din piele de <i>tahaș</i>; și să-i monteze drugii.",
            "8": "Și să ia o husă de lână turcoaz și să acopere sfeșnicul iluminării și candelele sale, cleștii săi, lopețile sale și toate vasele pentru untdelemnul său, de care se slujeau pentru a-l [aprinde].",
            "9": "Și să îl pună, pe el și toate uneltele sale, într-o învelitoare din piele de <i>tahaș</i> și să îl pună pe targă.",
            "10": "Iar peste altarul de aur să întindă o husă de lână turcoaz și să îl acopere cu o învelitoare din piele de <i>tahaș</i>; și să-i monteze drugii.",
            "11": "Și să ia toate uneltele pentru slujbă, cu care slujesc în Sanctuar, și să le pună pe o husă de lână turcoaz și să le acopere cu o învelitoare din piele de <i>tahaș</i> și să le pună pe targă.",
            "12": "Să curețe cenușa de pe altar și să întindă peste el o husă de lână purpurie.",
            "13": "Și să pună peste el toate uneltele sale cu care slujesc asupra lui: tigăile, furculițele, lopețile și ligheanele – toate uneltele altarului – și să întindă peste el o învelitoare din piele de <i>tahaș</i> și să-i monteze drugii.",
            "14": "Și Aaron și fiii lui să isprăvească de acoperit sfințenia și toate uneltele sfinte, la pornirea taberei, și după aceea să vină fiii lui Kehat să poarte Chivotul, ca să nu atingă sfințenia și să moară. Acestea sunt poverile fiilor lui Kehat în Cortul Întâlnirii.",
            "15": "Iar sarcina lui Elazar, fiul preotului Aaron: untdelemnul iluminării și ofranda de mirodenii, prinosul necontenit și untdelemnul pentru ungere – sarcina întregului Tabernacol și a tot ce conține el, a Sanctuarului și a uneltelor sale.”",
            "16": "DOMNUL le-a vorbit lui Moise și lui Aaron, spunând:",
            "17": "„Să nu lăsați ca tribul familiilor kehatite să fie nimicit din mijlocul leviților.",
            "18": "Ci așa să le faceți ca să trăiască și să nu moară: când se apropie de Sfânta Sfintelor, Aaron și fiii săi să vină și să-i pună, pe fiecare în parte, la slujba sa și la povara sa.",
            "19": "Dar să nu vină să privească la învelirea sfințeniei, ca să nu moară.”",
            "20": "DOMNUL i-a vorbit lui Moise, spunând:",
            "21": "„Fă o numărătoare a fiilor lui Gherșon, numără-i și pe ei, după casa tatălui lor, după familiile lor.",
            "22": "De la treizeci de ani în sus până la cincizeci de ani să-i numeri, oricine vine să se înroleze în oaste, ca să facă slujbă în Cortul Întâlnirii.",
            "23": "Aceasta este slujba familiilor gherșonite: să slujească și să poarte.",
            "24": "Ei să poarte perdelele Tabernacolului și Cortul Întâlnirii, și învelitoarea sa, și învelitoarea de <i>tahaș</i> care este peste el, deasupra, și paravanul intrării Cortului Întâlnirii;",
            "25": "și perdelele curții și paravanul porții curții care erau în jurul Tabernacolului și în jurul altarului, de jur împrejur; și frânghiile lor și toate uneltele ritualului lor și tot ce este făcut pentru ele; și să slujească.",
            "26": "După cuvântul lui Aaron și al fiilor lui să fie toată slujba fiilor gherșoniților, pentru toată povara lor și pentru toată slujba lor; și să le dai în sarcină toată povara lor.",
            "27": "Aceasta e slujba familiilor fiilor gherșoniților în Cortul Întâlnirii, iar sarcina lor este sub supravegherea lui Itamar, fiul preotului Aaron.",
            "28": "[Pe] fiii lui Merari să-i numeri, după familiile lor, după casa tatălui lor.",
            "29": "De la treizeci de ani în sus și până la cincizeci de ani să-i numeri, oricine vine la oaste ca să facă slujba pentru Cortul Întâlnirii.",
            "30": "Și aceasta este sarcina poverii lor, pentru toată slujba lor în Cortul Întâlnirii: scândurile Tabernacolului, drugii lui, stâlpii lui și suporții lui;",
            "31": "stâlpii curții de jur împrejur și suporții lor, cepurile lor și frânghiile lor pentru toate ustensilele lor și pentru tot ritualul lor. Și pe nume să-i desemnați la uneltele pe care trebuie să le poarte.",
            "32": "Aceasta este slujba familiilor fiilor lui Merari, după toată slujba lor în Cortul Întâlnirii, sub supravegherea lui Itamar, fiul preotului Aaron.”",
            "33": "Moise, Aaron și conducătorii obștii i-au numărat pe fiii kehatiților, după familiile lor și după casa tatălui lor,",
            "34": "de la treizeci de ani în sus până la cincizeci de ani, oricine vine la oaste pentru slujba în Cortul Întâlnirii.",
            "35": "Și cei numărați din ei, după familiile lor, au fost două mii șapte sute cincizeci.",
            "36": "Acestea sunt numărătorile pentru familiile kehatite, ale tuturor celor care slujesc în Cortul Întâlnirii, pe care i-au numărat Moise și Aaron după cuvântul DOMNULUI, prin Moise.",
            "37": "Iar numărul fiilor lui Gherșon, după familiile lor și după casa tatălui lor:",
            "38": "De la treizeci de ani în sus și până la cincizeci de ani, oricine vine la oaste pentru slujba în Cortul Întâlnirii.",
            "39": "Cei numărați, după familiile lor, după casa tatălui lor, au fost două mii șase sute treizeci.",
            "40": "Acestea sunt numărătorile familiilor fiilor lui Gherșon, oricine slujește în Cortul Întâlnirii, pe care Moise și Aaron le-au numărat, după cuvântul DOMNULUI.",
            "41": "Și numărul familiilor fiilor lui Merari, după familiile lor, după casa tatălui lor,",
            "42": "de la treizeci de ani în sus și până la cincizeci de ani, oricine vine la oaste pentru slujba din Cortul Întâlnirii.",
            "43": "Și numărul lor, după familiile lor, a fost de trei mii două sute.",
            "44": "Acestea sunt numărătorile familiilor fiilor lui Merari pe care Moise și Aaron le-au numărat, după cuvântul DOMNULUI, prin Moise,",
            "45": "toți cei numărați, pe care Moise, Aaron și conducătorii lui Israel i-au numărat dintre leviți, după familiile lor și după casa tatălui lor.",
            "46": "De la treizeci de ani în sus și până la cincizeci de ani, oricine vine să facă slujba ritualului și slujba purtării [poverilor] în Cortul Întâlnirii.",
            "47": "Iar cei numărați au fost opt mii cinci sute optzeci.",
            "48": "După cuvântul DOMNULUI i-a numărat, prin Moise, fiecare la slujba lui și la povara lui. Și numărătoarea lui a fost după cum i-a poruncit DOMNUL lui Moise."
        },
        "4": {
            "0": "DOMNUL i-a vorbit lui Moise, spunând:",
            "1": "„Poruncește copiilor lui Israel să scoată din tabără pe orice lepros și pe oricine are o scurgere și pe oricine este necurat după un mort.",
            "2": "Fie bărbat, fie femeie, să-i scoateți, în afara taberei să-i scoateți, ca să nu pângărească tabăra lor unde Eu sălășluiesc în mijlocul lor.”",
            "3": "Și copiii lui Israel au făcut astfel: i-au alungat în afara taberei, după cum îi vorbise DOMNUL lui Moise – așa au făcut copiii lui Israel.",
            "4": "DOMNUL i-a vorbit lui Moise, spunând:",
            "5": "„Vorbește copiilor lui Israel: «[Când] un bărbat sau o femeie va comite vreun păcat omenesc, comițând o trădare împotriva DOMNULUI și făcându-se astfel vinovat,",
            "6": "să-și mărturisească păcatul pe care l-a comis. Să restituie pentru vina sa valoarea ei de bază, și să adauge la ea o cincime, și să o dea celui față de care s-a făcut vinovat.",
            "7": "Iar dacă omul [păgubit] nu are nicio rudă față de care să se facă restituirea, datoria restituită să se întoarcă la DOMNUL, pentru preot, în plus față de berbecul ispășirii cu care îi va face ispășirea.",
            "8": "Și orice donație, din orice sfințenie pe care o aduc la preot copiii lui Israel, a lui să fie.",
            "9": "Sfințeniile cuiva sunt ale lui, ceea ce un om dă preotului, al lui să fie.»”",
            "10": "DOMNUL i-a vorbit lui Moise, spunând:",
            "11": "„Vorbește copiilor lui Israel și spune-le: «Orice bărbat a cărui soție se va abate și îl va înșela,",
            "12": "un alt bărbat [putând] avea relații trupești cu ea pe ascuns de ochii soțului ei, ea fiind în cadru intim [cu alt bărbat] și putând fi pângărită, fără a exista martor contra ei și fără să fi fost forțată –",
            "13": "fie că un duh de gelozie s-a abătut peste el și și-a avertizat soția, iar ea s-a pângărit, fie că un duh de gelozie s-a abătut peste el și și-a avertizat soția, dar ea nu s-a pângărit –",
            "14": "bărbatul să-și aducă soția la preot și să aducă [drept] ofrandă pentru ea o zecime de  <i>efa</i> de făină de orz; să nu toarne untdelemn peste ea și să nu pună tămâie peste ea, căci este un prinos al geloziilor, prinos de aducere-aminte, o aducere-aminte a păcatului.",
            "15": "Preotul să o apropie și să o pună să stea înaintea DOMNULUI.",
            "16": "Preotul să ia apă sfântă într-un vas de lut și din țărâna care va fi pe podeaua Tabernacolului să ia preotul și să o pună în apă.",
            "17": "Și preotul să o pună pe femeie să stea în fața DOMNULUI și să-i descopere femeii capul și să pună pe palmele ei prinosul de aducere-aminte, prinos al geloziilor; și în mâna preotului să fie apele amare, aducătoare de blestem.",
            "18": "Preotul să o pună să jure și să spună femeii: ‘Dacă niciun [alt] bărbat nu s-a culcat cu tine și dacă nu te-ai abătut în pângărire cu cineva în afară de soțul tău, vei fi absolvită de apele acestea amare, aducătoare de blestem.",
            "19": "Dar tu, dacă te-ai abătut, deși erai a soțului tău, și te-ai pângărit, și un bărbat, altul decât soțul tău, s-a culcat cu tine...’",
            "20": "Preotul să o pună pe femeie să jure cu jurământul imprecației și preotul să-i spună femeii: ‘DOMNUL să te facă de imprecație și de jurământ în mijlocul poporului tău, atunci când DOMNUL va face să ți se năruie coapsa și să ți se umfle pântecul.",
            "21": "Apele acestea aducătoare de blestem vor intra în măruntaiele tale, ca să-ți umfle pântecul și să-ți năruie coapsa!’ Iar femeia să spună: ‘Amen! Amen!’",
            "22": "Apoi preotul să scrie aceste imprecații pe un sul de pergament și să le șteargă în apele amare.",
            "23": "Și să o pună pe femeie să bea apele cele amare, aducătoare de blestem, iar apele aducătoare de blestem să intre în ea ca [să-i aducă] amărăciune.",
            "24": "Preotul să ia din mâna femeii prinosul geloziilor și să legene prinosul înaintea DOMNULUI și să îl aducă la altar.",
            "25": "Și preotul să scoată cu pumnul aducerea-sa-aminte din prinos și să o facă să fumege pe altar, apoi să-i dea femeii să bea apa.",
            "26": "Să o facă să bea apa și va fi [astfel]: dacă s-a pângărit și și-a înșelat soțul, apele aducătoare de blestem vor intra în ea ca [să-i aducă] amărăciune, pântecul i se va umfla și coapsa i se va nărui, și femeia va fi de imprecație în sânul poporului ei.",
            "27": "Dar dacă femeia nu s-a pângărit, ci este curată, va fi absolvită [de vină] și va zămisli sămânță.",
            "28": "Aceasta este legea geloziilor, când o femeie se abate cu altcineva decât soțul ei și se pângărește;",
            "29": "sau când un bărbat asupra căruia se abate un duh de gelozie își avertizează soția și își pune soția să stea înaintea DOMNULUI: preotul să facă pentru ea după această învățătură.",
            "30": "Bărbatul va fi absolvit de vină, dar acea femeie își va purta păcatul.”"
        },
        "5": {
            "0": "DOMNUL i-a vorbit lui Moise, spunând:",
            "1": "„Vorbește copiilor lui Israel și spune-le: «Un bărbat sau o femeie – când va rosti răspicat o făgăduință de nazireu, de abstinență pentru DOMNUL,",
            "2": "de la vin nou și vin vechi să se abțină, oțet din vin nou sau oțet din vin vechi să nu bea, nicio infuzie din struguri să nu bea, iar struguri proaspeți sau uscați să nu mănânce.",
            "3": "În toate zilele nazireatului lui, nimic produs de vița-de-vie să nu mănânce, nici sâmburi, nici pieliță.",
            "4": "În toate zilele făgăduinței lui de nazireu, briciul să nu treacă peste capul său; până la împlinirea zilelor în care va fi nazireu pentru DOMNUL să fie sfânt, să își lase părul de pe cap să crească.",
            "5": "În toate zilele abstinenței lui pentru DOMNUL să nu vină [aproape] de vreun mort.",
            "6": "Pentru tatăl lui sau pentru mama lui, pentru fratele lui sau pentru sora lui – [nici] pentru ei să nu se pângărească la moartea lor, căci coroana Dumnezeului lui este pe capul lui.",
            "7": "În toate zilele nazireatului lui, este sfânt pentru DOMNUL.",
            "8": "Și dacă cineva moare lângă el în mod subit, neașteptat, și-i pângărește capul său de nazireu, să-și radă capul în ziua curățirii sale, în a șaptea zi să îl radă.",
            "9": "Și în a opta zi să aducă două turturele sau doi porumbei tineri, la preot, la intrarea în Cortul Întâlnirii.",
            "10": "Preotul să facă pe una jertfă de păcat și pe una ardere-de-tot și să facă ispășire pentru el, căci a păcătuit din pricina mortului; și capul să și-l sfințească în acea zi.",
            "11": "Să dedice DOMNULUI zilele nazireatului lui, și să aducă un miel în primul său an de viață ca jertfă de păcat; dar primele zile să nu fie socotite, căci nazireatul îi va fi fost pângărit.",
            "12": "Aceasta este legea nazireului: în ziua încheierii zilelor nazireatului lui, să vină [singur] la intrarea Cortului Întâlnirii.",
            "13": "Și să aducă ofranda lui pentru DOMNUL: un miel în primul său an de viață, fără meteahnă, ca ardere-de-tot, și o mielușea în primul său an de viață, fără meteahnă, ca jertfă de păcat, și un berbec fără meteahnă, ca jertfă de pace;",
            "14": "și un coș cu turte nedospite: turte din făină fină frământată cu untdelemn și turte subțiri nedospite unse cu untdelemn; și prinosul lor și libațiile lor.",
            "15": "Și preotul să apropie înaintea DOMNULUI și să facă jertfa lui de păcat și arderea-de-tot care este a lui.",
            "16": "Berbecul să îl facă jertfă de pace pentru DOMNUL, pe lângă coșul de turte nedospite, și preotul să facă prinosul lui și libația lui.",
            "17": "Apoi nazireul să-și radă capul lui de nazireu la intrarea Cortului Întâlnirii, să ia părul de pe capul lui de nazireu și să îl pună pe focul care este sub jertfa de pace.",
            "18": "Preotul să ia piciorul din față gătit al berbecului și o turtă nedospită din coș, și o turtă subțire nedospită din coș, și să le pună pe palmele nazireului după ce [acesta] și-a ras [părul său] de nazireu.",
            "19": "Și preotul să le legene [ca] ofrandă legănată înaintea DOMNULUI; să fie sfinte pentru preot, pe lângă pieptul legănării și pulpa ridicării. Apoi nazireul va putea să bea vin.",
            "20": "Aceasta este legea nazireului care își va promite ofranda DOMNULUI pentru abstinența lui, în plus față de ceea ce își permite, după făgăduința lui pe care a făgăduit-o – așa să facă, în plus față de legea abstinenței lui.»”",
            "21": "DOMNUL i-a vorbit lui Moise, spunând:",
            "22": "„Vorbește lui Aaron și fiilor săi, spunând: «Astfel să-i binecuvântați pe copiii lui Israel. Spune-le lor:",
            "23": "‘Să te binecuvânteze DOMNUL și să te păzească!",
            "24": "Să Își lumineze DOMNUL fața către tine și să Se îndure de tine!",
            "25": "Să Își ridice DOMNUL fața către tine și să-ți dăruiască pace!’",
            "26": "Și să pună numele Meu asupra copiilor lui Israel, iar Eu îi voi binecuvânta.”"
        },
        "6": {
            "0": "Și a fost în ziua în care Moise a isprăvit de ridicat Tabernacolul și l-a uns și l-a sfințit cu toate ustensilele lui, și altarul cu toate ustensilele lui, și le-a uns și le-a sfințit.",
            "1": "Și conducătorii lui Israel, căpetenii ale casei părinților lor, au adus ofrande; ei erau conducătorii triburilor, [aceia] care supravegheaseră numărătorile.",
            "2": "Ei și-au adus ofranda înaintea DOMNULUI: șase care acoperite și doisprezece vite – un car la fiecare doi conducători și un bou la fiecare – și le-au adus înaintea Tabernacolului.",
            "3": "DOMNUL i-a spus lui Moise astfel:",
            "4": "„Ia de la ei [ofrandele] ca să fie folosite în slujba Cortului Întâlnirii; dă-le leviților, fiecăruia după slujba sa.”",
            "5": "Și Moise a luat carele și vitele și li le-a dat leviților.",
            "6": "Două dintre care și patru dintre vite le-a dat fiilor lui Gherșon, după slujba lor.",
            "7": "Și patru dintre care și opt dintre vite le-a dat fiilor lui Merari, după slujba lor, sub supravegherea lui Itamar, fiul preotului Aaron.",
            "8": "Dar fiilor lui Kehat nu le-a dat; căci slujba celor sfinte era asupra lor, purtând-o pe umăr.",
            "9": "Apoi conducătorii au adus [jertfe de] inaugurarea altarului în ziua ungerii lui; și conducătorii și-au adus ofranda lor înaintea altarului.",
            "10": "DOMNUL i-a spus lui Moise: „Câte un conducător pe zi, câte un conducător pe zi, să-și aducă ofranda pentru inaugurarea altarului.”",
            "11": "Și a fost [astfel]: cel care și-a adus în prima zi ofranda a fost Nahșon, fiul lui Aminadav, pentru tribul Iuda.",
            "12": "Iar ofranda lui: o tipsie de argint în greutate de o sută treizeci [de sicli], un vas de argint de șaptezeci de sicli în siclul Sanctuarului; ambele umplute cu făină fină frământată cu untdelemn pentru prinos;",
            "13": "o lingură de zece [sicli], de aur, plină cu ofrandă de mirodenii;",
            "14": "un tăuraș, un berbec, o oaie în primul său an de viață pentru arderea-de-tot;",
            "15": "un țap pentru jertfa de păcat.",
            "16": "Iar pentru jertfa de pace: două vite, cinci berbeci, cinci țapi, cinci miei în primul an de viață – aceasta este ofranda lui Nahșon, fiul lui Aminadav.",
            "17": "În ziua a doua, a adus [ofranda sa] Netanel, fiul lui Țuar, conducătorul lui Isahar.",
            "18": "El și-a adus ofranda: o tipsie de argint în greutate de o sută treizeci [de sicli], un vas de argint de șaptezeci de sicli în siclul Sanctuarului; ambele umplute cu făină fină frământată cu untdelemn pentru prinos;",
            "19": "o lingură de zece [sicli], de aur, plină cu ofrandă de mirodenii;",
            "20": "un tăuraș, un berbec, o oaie în primul său an de viață pentru arderea-de-tot;",
            "21": "un țap pentru jertfa de păcat.",
            "22": "Iar pentru jertfa de pace: două vite, cinci berbeci, cinci țapi, cinci miei în primul an de viață – aceasta este ofranda lui Netanel, fiul lui Țuar.",
            "23": "În ziua a treia: conducătorul copiilor lui Zevulun, Eliav, fiul lui Helon.",
            "24": "Ofranda lui: o tipsie de argint în greutate de o sută treizeci [de sicli], un vas de argint de șaptezeci de sicli în siclul Sanctuarului; ambele umplute cu făină fină frământată cu untdelemn pentru prinos;",
            "25": "o lingură de zece [sicli], de aur, plină cu ofrandă de mirodenii;",
            "26": "un tăuraș, un berbec, o oaie în primul său an de viață pentru arderea-de-tot;",
            "27": "un țap pentru jertfa de păcat.",
            "28": "Iar pentru jertfa de pace: două vite, cinci berbeci, cinci țapi, cinci miei în primul an de viață – aceasta este ofranda lui Eliav, fiul lui Helon.",
            "29": "În ziua a patra: conducătorul fiilor lui Ruben, Elițur, fiul lui Ședeur.",
            "30": "Ofranda lui: o tipsie de argint în greutate de o sută treizeci [de sicli], un vas de argint de șaptezeci de sicli în siclul Sanctuarului; ambele umplute cu făină fină frământată cu untdelemn pentru prinos;",
            "31": "o lingură de zece [sicli], de aur, plină cu mirodenii;",
            "32": "un tăuraș, un berbec, o oaie în primul său an de viață pentru arderea-de-tot;",
            "33": "un țap pentru jertfa de păcat.",
            "34": "Iar pentru jertfa de pace: două vite, cinci berbeci, cinci țapi, cinci miei în primul an de viață – aceasta este ofranda lui Elițur, fiul lui Ședeur.",
            "35": "În ziua a cincea: conducătorul fiilor lui Simeon, Șelumiel, fiul lui Țurișadai.",
            "36": "Ofranda lui: o tipsie de argint în greutate de o sută treizeci [de sicli], un vas de argint de șaptezeci de sicli în siclul Sanctuarului; ambele umplute cu făină fină frământată cu untdelemn pentru prinos;",
            "37": "o lingură de zece [sicli], de aur, plină cu mirodenii;",
            "38": "un tăuraș, un berbec, o oaie în primul său an de viață pentru arderea-de-tot;",
            "39": "un țap pentru jertfa de păcat.",
            "40": "Iar pentru jertfa de pace: două vite, cinci berbeci, cinci țapi, cinci miei în primul an de viață – aceasta este ofranda lui Șelumiel, fiul lui Țurișadai.",
            "41": "În ziua a șasea: conducătorul fiilor lui Gad, Eliasaf, fiul lui Deuel.",
            "42": "Ofranda lui: o tipsie de argint în greutate de o sută treizeci [de sicli], un vas de argint de șaptezeci de sicli în siclul Sanctuarului; ambele umplute cu făină fină frământată cu untdelemn pentru prinos;",
            "43": "o lingură de zece [sicli], de aur, plină cu mirodenii;",
            "44": "un tăuraș, un berbec, o oaie în primul său an de viață pentru arderea-de-tot;",
            "45": "un țap pentru jertfa de păcat.",
            "46": "Iar pentru jertfa de pace: două vite, cinci berbeci, cinci țapi, cinci miei în primul an de viață – aceasta este ofranda lui Eliasaf, fiul lui Deuel.",
            "47": "În ziua a șaptea: conducătorul fiilor lui Efraim, Elișama, fiul lui Amihud.",
            "48": "Ofranda lui: o tipsie de argint în greutate de o sută treizeci [de sicli], un vas de argint de șaptezeci de sicli în siclul Sanctuarului; ambele umplute cu făină fină frământată cu untdelemn pentru prinos;",
            "49": "o lingură de zece [sicli], de aur, plină cu mirodenii;",
            "50": "un tăuraș, un berbec, o oaie în primul său an de viață pentru arderea-de-tot;",
            "51": "un țap pentru jertfa de păcat.",
            "52": "Iar pentru jertfa de pace: două vite, cinci berbeci, cinci țapi, cinci miei în primul an de viață – aceasta este ofranda lui Elișama, fiul lui Amihud.",
            "53": "În ziua a opta: conducătorul fiilor lui Menașe, Gamliel, fiul lui Pedahțur.",
            "54": "Ofranda lui: o tipsie de argint în greutate de o sută treizeci [de sicli], un vas de argint de șaptezeci de sicli în siclul Sanctuarului; ambele umplute cu făină fină frământată cu untdelemn pentru prinos;",
            "55": "o lingură de zece [sicli], de aur, plină cu mirodenii;",
            "56": "un tăuraș, un berbec, o oaie în primul său an de viață pentru arderea-de-tot;",
            "57": "un țap pentru jertfa de păcat.",
            "58": "Iar pentru jertfa de pace: două vite, cinci berbeci, cinci țapi, cinci miei în primul an de viață – aceasta este ofranda lui Gamliel, fiul lui Pedahțur.",
            "59": "În ziua a noua: conducătorul fiilor lui Beniamin, Avidan, fiul lui Ghidoni.",
            "60": "Ofranda lui: o tipsie de argint în greutate de o sută treizeci [de sicli], un vas de argint de șaptezeci de sicli în siclul Sanctuarului; ambele umplute cu făină fină frământată cu untdelemn pentru prinos;",
            "61": "o lingură de zece [sicli], de aur, plină cu mirodenii;",
            "62": "un tăuraș, un berbec, o oaie în primul său an de viață pentru arderea-de-tot;",
            "63": "un țap pentru jertfa de păcat.",
            "64": "Iar pentru jertfa de pace: două vite, cinci berbeci, cinci țapi, cinci miei în primul an de viață – aceasta este ofranda lui Avidan, fiul lui Ghidoni.",
            "65": "În ziua a zecea: conducătorul fiilor lui Dan, Ahiezer, fiul lui Amișadai.",
            "66": "Ofranda lui: o tipsie de argint în greutate de o sută treizeci [de sicli], un vas de argint de șaptezeci de sicli în siclul Sanctuarului; ambele umplute cu făină fină frământată cu untdelemn pentru prinos;",
            "67": "o lingură de zece [sicli], de aur, plină cu mirodenii;",
            "68": "un tăuraș, un berbec, o oaie în primul său an de viață pentru arderea-de-tot;",
            "69": "un țap pentru jertfa de păcat.",
            "70": "Iar pentru jertfa de pace: două vite, cinci berbeci, cinci țapi, cinci miei în primul an de viață – aceasta este ofranda lui Ahiezer, fiul lui Amișadai.",
            "71": "În ziua a unsprezecea: conducătorul fiilor lui Așer, Paghiel, fiul lui Ohran.",
            "72": "Ofranda lui: o tipsie de argint în greutate de o sută treizeci [de sicli], un vas de argint de șaptezeci de sicli în siclul Sanctuarului; ambele umplute cu făină fină frământată cu untdelemn pentru prinos;",
            "73": "o lingură de zece [sicli], de aur, plină cu mirodenii;",
            "74": "un tăuraș, un berbec, o oaie în primul său an de viață pentru arderea-de-tot;",
            "75": "un țap pentru jertfa de păcat.",
            "76": "Iar pentru jertfa de pace: două vite, cinci berbeci, cinci țapi, cinci miei în primul an de viață – aceasta este ofranda lui Paghiel, fiul lui Ohran.",
            "77": "În ziua a douăsprezecea: conducătorul fiilor lui Naftali, Ahira, fiul lui Einan.",
            "78": "Ofranda lui: o tipsie de argint în greutate de o sută treizeci [de sicli], un vas de argint de șaptezeci de sicli în siclul Sanctuarului; ambele umplute cu făină fină frământată cu untdelemn pentru prinos;",
            "79": "o lingură de zece [sicli], de aur, plină cu mirodenii;",
            "80": "un tăuraș, un berbec, o oaie în primul său an de viață pentru arderea-de-tot;",
            "81": "un țap pentru jertfa de păcat.",
            "82": "Iar pentru jertfa de pace: două vite, cinci berbeci, cinci țapi, cinci miei în primul an de viață – aceasta este ofranda lui Ahira, fiul lui Einan.",
            "83": "Aceasta a fost [ofranda] inaugurării altarului în ziua ungerii lui, de la conducătorii lui Israel: douăsprezece tipsii de argint, douăsprezece vase de argint, douăsprezece linguri de aur;",
            "84": "fiecare tipsie era o sută treizeci de [sicli de] argint și fiecare vas era șaptezeci; tot argintul vaselor era două mii patru sute, în siclul Sanctuarului.",
            "85": "Douăsprezece linguri de aur pline cu ofrandă de mirodenii, fiecare lingură având zece [sicli] după siclul Sanctuarului; tot aurul lingurilor era o sută douăzeci [de sicli].",
            "86": "Toate vitele pentru arderea-de-tot: doisprezece tauri, doisprezece berbeci, douăsprezece oi în primul an de viață și prinosul lor; și doisprezece țapi pentru jertfa de păcat.",
            "87": "Și toate vitele pentru jertfa de pace: douăzeci și patru de tauri, șaizeci de berbeci, șaizeci de țapi, șaizeci de oi în primul an de viață – aceasta a fost inaugurarea altarului după ce a fost uns.",
            "88": "Și când Moise venea la Cortul Întâlnirii ca să vorbească cu El, auzea glasul care îi vorbea de deasupra capacului care este pe Chivotul Mărturiei, dintre cei doi heruvimi, și [Dumnezeu] vorbea cu el."
        },
        "7": {
            "0": "DOMNUL i-a vorbit lui Moise, spunând:",
            "1": "„Vorbește-i lui Aaron și spune-i: «Când vei aprinde candelele, către fața sfeșnicului să lumineze cele șapte candele.»”",
            "2": "Și a făcut așa Aaron: către fața sfeșnicului a aprins candelele sale, precum îi poruncise DOMNUL lui Moise.",
            "3": "Așa era lucrătura sfeșnicului: aur bătut cu ciocanul, de la piciorul său până la floarea sa, era bătut cu ciocanul; ca viziunea pe care i-a arătat-o DOMNUL lui Moise, așa a făcut sfeșnicul.",
            "4": "DOMNUL i-a vorbit lui Moise, spunând:",
            "5": "„Ia-i pe leviți din mijlocul copiilor lui Israel și curățește-i.",
            "6": "Și așa să faci cu ei pentru a-i curăți: să stropești asupra lor apa jertfei de păcat și să faci astfel încât să-și treacă briciul peste tot trupul lor și să-și spele hainele și vor deveni curați.",
            "7": "Să ia un tăuraș și prinosul său, făină fină frământată cu untdelemn; și un al doilea tăuraș să-l iei ca jertfă de păcat.",
            "8": "Să-i aduci pe leviți înaintea Cortului Întâlnirii și să aduni întreaga obște a copiilor lui Israel.",
            "9": "Să-i aduci pe leviți înaintea DOMNULUI și copiii lui Israel să își sprijine mâinile asupra leviților.",
            "10": "Și Aaron să-i legene pe leviți ca ofrandă legănată înaintea DOMNULUI de la copiii lui Israel și ei să rămână să slujească slujba DOMNULUI.",
            "11": "Și leviții să-și sprijine mâinile pe capul taurilor, iar tu să-l faci pe unul jertfă de păcat, iar pe unul ardere de tot pentru DOMNUL, ca să se facă ispășire pentru leviți.",
            "12": "Și să-i pui pe leviți să stea înaintea lui Aaron și înaintea fiilor lui și să-i legeni ca ofrandă legănată pentru DOMNUL.",
            "13": "Să îi separi pe leviți din mijlocul copiilor lui Israel și ai Mei să fie leviții.",
            "14": "Și apoi leviții să vină să înfăptuiască ritualul Cortului Întâlnirii. Să-i cureți și să-i legeni ca ofrandă legănată.",
            "15": "Căci dăruiți, dăruiți Îmi sunt ei Mie dintre copiii lui Israel; în locul oricărui deschizător de pântec, întâiului-născut al oricui dintre copiii lui Israel, i-am luat pentru Mine.",
            "16": "Căci al Meu este orice întâi-născut dintre copiii lui Israel, al omului și al dobitoacelor; în ziua în care am lovit pe toți întâii-născuți din țara Egiptului, i-am sfințit pentru Mine.",
            "17": "I-am luat pe leviți în locul oricărui întâi-născut dintre copiii lui Israel.",
            "18": "Și i-am dat pe leviți în dar lui Aaron și fiilor lui, dintre copiii lui Israel, ca să facă slujba copiilor lui Israel în Cortul Întâlnirii și să facă ispășire pentru copiii lui Israel, ca să nu se abată molimă asupra copiilor lui Israel când copiii lui Israel se apropie de Sanctuar.”",
            "19": "Moise, Aaron și toată obștea copiilor lui Israel au făcut cu leviții întocmai cum îi poruncise DOMNUL lui Moise pentru leviți – așa au făcut cu ei copiii lui Israel.",
            "20": "Leviții s-au curățit de păcate și și-au spălat hainele, iar Aaron i-a legănat ca ofrandă legănată înaintea DOMNULUI și Aaron a făcut ispășire pentru ei pentru a-i curăți.",
            "21": "Și după aceea, au venit leviții să își facă slujba în Cortul Întâlnirii, înaintea lui Aaron și înaintea fiilor lui; precum îi poruncise DOMNUL lui Moise cu privire la leviți – așa au făcut cu ei.",
            "22": "DOMNUL i-a vorbit lui Moise, spunând:",
            "23": "„Aceasta să fie [legea] pentru leviți: de la douăzeci și cinci de ani în sus, să vină să se alăture la oaste în slujba Cortului Întâlnirii.",
            "24": "Iar de la cincizeci de ani, să se retragă de la oastea slujbei și să nu mai slujească.",
            "25": "Să slujească împreună cu frații lui în Cortul Întâlnirii ca să păzească sarcina, dar să nu facă slujbă. Așa să faci cu leviții, cu privire la sarcinile lor.”"
        },
        "8": {
            "0": "DOMNUL i-a vorbit lui Moise în deșertul Sinai, în anul al doilea de la ieșirea lor din țara Egiptului, în prima lună [a anului], spunând:",
            "1": "„Copiii lui Israel să facă jertfa de Paște la sorocul ei.",
            "2": "În a paisprezecea zi a acestei luni, pe înserat, să o faceți la sorocul ei; după toate decretele ei și după toate legile ei să o faceți.”",
            "3": "Și Moise le-a vorbit copiilor lui Israel să facă jertfa de Paște.",
            "4": "Ei au făcut jertfa de Paște în [luna] întâi, în ziua a paisprezecea a lunii, pe înserat, în deșertul Sinai; întocmai cu tot ce îi poruncise DOMNUL lui Moise, așa au făcut copiii lui Israel.",
            "5": "Și a fost [astfel]: niște bărbați, care erau necurați după o persoană moartă și nu au putut să facă jertfa de Paște în acea zi, s-au apropiat înaintea lui Moise și înaintea lui Aaron în acea zi.",
            "6": "Și acei bărbați i-au spus: „Noi suntem necurați după o persoană moartă. De ce să fim privați de la a aduce jertfa DOMNULUI la sorocul ei, în mijlocul copiilor lui Israel?”",
            "7": "Și Moise le-a spus: „Stați aici ca să aud ce vă va porunci DOMNUL.”",
            "8": "DOMNUL i-a vorbit lui Moise, spunând:",
            "9": "„Vorbește copiilor lui Israel, spunând: «Oricine care va fi necurat după un mort sau pe drum îndepărtat, pentru voi sau peste generațiile voastre, să facă jertfa de Paște DOMNULUI;",
            "10": "în luna a doua, în ziua a paisprezecea, după-amiază, să o facă, cu azime și cu ierburi amare să o mănânce.",
            "11": "Să nu lase din ea până dimineață și [niciun] os din ea să nu rupă; precum toate decretele jertfei de Paște să o facă.",
            "12": "Dar cineva care este curat și care nu este pe drum, dar s-a abținut de la a face jertfa de Paște, acel suflet va fi nimicit din poporul său, căci jertfa DOMNULUI nu a adus-o la sorocul ei – acela să-și poarte păcatul.",
            "13": "Iar când un prozelit va locui printre voi și va face jertfa de Paște pentru DOMNUL, după decretul jertfei de Paște și după legea ei, așa să o facă; un [singur] decret să fie pentru voi, pentru prozelitul și pentru băștinașul țării.”",
            "14": "Iar în ziua ridicării Tabernacolului, norul a acoperit Tabernacolul care adăpostea Mărturia, iar seara a fost asupra Tabernacolului ca o apariție de foc, până dimineață.",
            "15": "Așa era mereu: norul îl acoperea [pe timpul zilei] și o apariție de foc noaptea.",
            "16": "Și oricând se ridica norul de deasupra Cortului, după aceea porneau [și] copiii lui Israel; și în locul în care norul se așeza, acolo poposeau copiii lui Israel.",
            "17": "După cuvântul DOMNULUI porneau copiii lui Israel și după cuvântul DOMNULUI poposeau; în toate zilele când norul sălășluia asupra Tabernacolului, poposeau.",
            "18": "Iar când norul zăbovea asupra Tabernacolului multe zile, copiii lui Israel păstrau sarcina DOMNULUI și nu porneau.",
            "19": "Uneori norul rămânea un număr de zile asupra Tabernacolului, iar ei poposeau după cuvântul DOMNULUI și după cuvântul DOMNULUI porneau.",
            "20": "Iar alteori norul rămânea de seara până dimineața, iar [când] norul se ridica dimineața, porneau; sau o zi și o noapte și norul se ridica și porneau;",
            "21": "sau două zile, sau o lună, sau un an – când norul zăbovea peste Tabernacol, sălășluind asupra lui, copiii lui Israel rămâneau în tabără și nu porneau; și când se ridica, porneau.",
            "22": "După cuvântul DOMNULUI poposeau și după cuvântul DOMNULUI porneau; sarcina [dată de] DOMNUL o păstrau, după cuvântul DOMNULUI, prin Moise."
        },
        "9": {
            "0": "DOMNUL i-a vorbit lui Moise, spunând:",
            "1": "„Fă-ți două trâmbițe de argint, bătute cu ciocanul să le faci; și să-ți fie pentru convocarea obștii și pentru pornirea taberelor.",
            "2": "Când vor suna prelung din ele, să se adune la tine toată obștea, la intrarea Cortului Întâlnirii.",
            "3": "Iar dacă vor suna prelung cu una, să se adune la tine conducătorii, căpeteniile miilor lui Israel.",
            "4": "Iar când veți suna sacadat, să pornească taberele așezate la răsărit.",
            "5": "Și când veți suna sacadat a doua oară, să pornească taberele așezate la miazăzi; sacadat să se sune pentru călătoriile lor.",
            "6": "Iar pentru strângerea adunării, să sunați prelung și nu sacadat.",
            "7": "Fiii lui Aaron, preoții, să sune din trâmbițe și să fie pentru voi un decret veșnic, peste generațiile voastre.",
            "8": "Și când veți merge la război în țara voastră împotriva dușmanului care vă oprimă, să sunați sacadat din trâmbițe și veți fi amintiți înaintea DOMNULUI, Dumnezeului vostru și veți fi izbăviți de dușmanii voștri.",
            "9": "Și în ziua bucuriei voastre și la sărbătorile voastre, și la începuturile lunilor voastre, să sunați prelung din trâmbițe peste arderile-de-tot ale voastre și peste jertfele voastre de pace, ca să vă fie spre aducere aminte înaintea Dumnezeului vostru – Eu sunt DOMNUL, Dumnezeul vostru.”",
            "10": "Și a fost, în anul al doilea, în luna a doua, în a douăzecea [zi] a lunii: norul s-a ridicat de deasupra Tabernacolului Mărturiei.",
            "11": "Și copiii lui Israel au pornit în călătoriile lor din deșertul Sinai; și norul a poposit în deșertul Paran.",
            "12": "Au pornit pentru prima dată după cuvântul DOMNULUI, prin Moise.",
            "13": "Steagul taberei copiilor lui Iuda a pornit mai întâi, după oștirile lor, iar peste oștirea sa era Nahșon, fiul lui Aminadav.",
            "14": "Și peste oștirea tribului copiilor lui Isahar era Netanel, fiul lui Țuar.",
            "15": "Și peste oștirea tribului copiilor lui Zevulun era Eliav, fiul lui Helon.",
            "16": "Tabernacolul a fost strâns, apoi au pornit fiii lui Gherșon și fiii lui Merari, purtătorii Tabernacolului.",
            "17": "Apoi a pornit steagul taberei lui Ruben, după oștirile lor, și peste oștirea lui era Elițur, fiul lui Ședeur.",
            "18": "Și peste oștirea tribului copiilor lui Simeon era Șelumiel, fiul lui Țurișadai.",
            "19": "Și peste oștirea tribului copiilor lui Gad era Eliasaf, fiul lui Deuel.",
            "20": "Apoi au pornit kehatiții, purtătorii sfințeniei, și ei ridicau Tabernacolul înainte de sosirea lor.",
            "21": "Apoi a pornit steagul taberei copiilor lui Efraim, după oștirile lor, iar peste oștirea lui era Elișama, fiul lui Amihud.",
            "22": "Și peste oștirea tribului copiilor lui Menașe era Gamliel, fiul lui Pedahțur.",
            "23": "Și peste oștirea tribului copiilor lui Beniamin era Avidan, fiul lui Ghidoni.",
            "24": "Apoi a pornit steagul taberei copiilor lui Dan, ariergarda tuturor taberelor, după oștirile lor, iar peste oștirea lui era Ahiezer, fiul lui Amișadai.",
            "25": "Și peste oștirea tribului copiilor lui Așer era Paghiel, fiul lui Ohran.",
            "26": "Și peste oștirea tribului copiilor lui Naftali era Ahira, fiul lui Einan.",
            "27": "Acestea au fost călătoriile copiilor lui Israel, după oștirile lor, și [așa] au călătorit.",
            "28": "Moise i-a spus lui Hovav, fiul lui Reuel midianitul, socrul lui Moise: „Noi pornim spre locul despre care DOMNUL a spus: «Vi-l voi da vouă.» Mergi cu noi și îți vom face bine, căci DOMNUL a vorbit de bine pentru Israel.”",
            "29": "Dar el i-a spus: „Nu voi merge, ci doar în țara mea și la locul meu natal voi merge.”",
            "30": "El a spus: „Rogu-te, nu ne părăsi, căci de aceea ai cunoscut locurile noastre de popas în deșert și ne vei servi drept ochi.",
            "31": "Și va fi, dacă vei veni cu noi, că acest bine pe care DOMNUL ni-l va face nouă ți-l vom face și noi ție.”",
            "32": "Și au pornit de la muntele DOMNULUI cale de trei zile, iar Chivotul Legământului DOMNULUI călătorea înaintea lor la distanță de trei zile, ca să le caute un loc de odihnă.",
            "33": "Și norul DOMNULUI era peste ei ziua, când călătoreau din tabără.",
            "34": "Și a fost: când pornea Chivotul, Moise spunea: „Ridică-Te, DOAMNE! Să se împrăștie dușmanii Tăi, iar cei ce Te urăsc să fugă dinaintea Ta!”",
            "35": "Iar când se oprea, [Moise] spunea: „Întoarce-Te, DOAMNE, la mulțimile miilor lui Israel!”"
        },
        "10": {
            "0": "Poporul a căutat pricină; și a fost rău în urechile DOMNULUI. DOMNUL a auzit și mânia Sa a izbucnit și focul DOMNULUI s-a aprins împotriva lor și a mistuit la marginea taberei.",
            "1": "Poporul a strigat către Moise și s-a rugat Moise DOMNULUI și focul s-a potolit.",
            "2": "Și i-a pus acelui loc numele Taveira, căci arsese împotriva lor focul DOMNULUI.",
            "3": "Gloata care era în mijlocul lor a poftit cu nesaț; și copiii lui Israel s-au plâns iarăși și au spus: „Cine ne va hrăni cu carne?”",
            "4": "Ne aducem aminte de peștele pe care îl mâncam pe gratis în Egipt, de castraveți, de pepeni, de praz, de cepe și de usturoi.",
            "5": "Dar acum, ni s-a uscat sufletul! Nu există nimic, în afară de această mană, înaintea ochilor noștri!”",
            "6": "Iar mana era ca boaba de coriandru și aspectul ei era precum aspectul cristalului.",
            "7": "Poporul cutreiera și o strângea și o măcina în râșniță sau o pisa într-o piuă și o gătea în oală sau făcea din ea turte, iar gustul ei era ca gustul de cocă frământată cu untdelemn.",
            "8": "Iar atunci când cobora roua peste tabără noaptea, cobora [și] mana peste ea.",
            "9": "Moise a auzit poporul plângându-se, fiecare cu familia lui, fiecare la intrarea cortului lui; mânia DOMNULUI s-a aprins foarte mult și a fost rău [și] în ochii lui Moise.",
            "10": "Și Moise i-a spus DOMNULUI: „De ce ai făcut rău slujitorului Tău și de ce nu am găsit bunăvoință în ochii Tăi, de pui povara acestui întreg popor asupra mea?",
            "11": "Oare eu am zămislit tot acest popor sau eu i-am dat naștere, de îmi spui: «Poartă-l la sânul tău, precum poartă doica un sugar, către pământul pe care l-ai jurat părinților lor»?",
            "12": "De unde am eu oare carne să dau la tot acest popor când mi se plâng, spunând: «Dă-ne carne să mâncăm»?",
            "13": "Nu pot eu singur să port tot acest popor, căci este prea greu pentru mine!",
            "14": "Și dacă astfel Te porți față de mine, omoară-mă, Te rog, dacă am găsit bunăvoință în ochii Tăi, ca să nu-mi văd răul pe care l-am făcut.”",
            "15": "DOMNUL i-a spus lui Moise: „Adună-Mi șaptezeci de bărbați dintre bătrânii lui Israel, pe care îi știi că sunt bătrânii poporului și dregătorii lui, și adu-i la Cortul Întâlnirii și fă-i să stea acolo cu tine.",
            "16": "Eu voi coborî și voi vorbi cu tine acolo și voi spori din duhul care este asupra ta și îl voi pune asupra lor și ei vor purta povara poporului cu tine, și tu nu o vei [mai] purta singur.",
            "17": "Iar poporului să-i spui: «Pregătiți-vă pentru mâine și o să mâncați carne, căci ați plâns la urechile DOMNULUI, spunând: ‘Cine ne va da să mâncăm carne, căci ne era mai bine în Egipt?’ Astfel că DOMNUL vă va da carne și veți mânca.",
            "18": "Nu o zi veți mânca, nici două zile, nici cinci zile, nici zece zile, nici douăzeci de zile,",
            "19": "ci până la o lună de zile, până vă va ieși pe nas și vă veți scârbi de ea, căci L-ați respins pe DOMNUL care este în mijlocul vostru și v-ați plâns înaintea Lui, spunând: ‘Oare de ce am ieșit din Egipt?’»”",
            "20": "Și Moise a spus: „Șase sute de mii de oameni care merg pe jos sunt poporul în mijlocul căruia mă aflu, iar Tu ai spus că le voi da carne să mănânce o lună de zile!",
            "21": "Oare pot fi înjunghiate turme și cirezi pentru ei cât să le ajungă? Dacă s-ar aduna pentru ei toți peștii mării, oare le-ar ajunge?”",
            "22": "DOMNUL i-a spus lui Moise: „Este oare scurtă mâna DOMNULUI? Acum vei vedea dacă vorba Mea se împlinește sau nu!”",
            "23": "Și Moise a ieșit și a vorbit poporului vorbele DOMNULUI; și a adunat șaptezeci de bărbați dintre bătrânii poporului și i-a pus să stea împrejurul Cortului.",
            "24": "Și DOMNUL a coborât în nor și a vorbit cu el; apoi a sporit din duhul care era asupra lui și l-a pus peste cei șaptezeci de bărbați, bătrânii; și când duhul s-a așezat asupra lor, ei au profețit, dar apoi n-au mai continuat.",
            "25": "Dar doi bărbați au rămas în tabără: numele unuia era Eldad și numele celui de-al doilea era Medad, și duhul s-a așezat asupra lor; ei erau dintre cei înscriși, dar nu ieșiseră la Cort, ci au profețit în tabără.",
            "26": "Tânărul a alergat și i-a povestit lui Moise și a spus: „Eldad și Medad profețesc în tabără.”",
            "27": "Ioșua, fiul lui Nun, slujitorul lui Moise încă din tinerețea sa, a răspuns și a spus: „Stăpânul meu Moise, închide-i!”",
            "28": "Și Moise i-a spus: „Ești gelos de dragul meu? Măcar dacă ar fi ca tot poporul DOMNULUI să fie profeți, ca DOMNUL să-Și pună duhul asupra lor!”",
            "29": "Moise a revenit în tabără, el și bătrânii lui Israel.",
            "30": "Un vânt a ieșit de la DOMNUL și a mânat prepelițe dinspre mare și le-a răspândit peste tabără, cale de o zi încolo și cale de o zi încoace, de jur împrejurul taberei, și la cam doi coți deasupra feței pământului.",
            "31": "Poporul s-a ridicat în toată ziua aceea și în toată noaptea și în toată ziua următoare și a adunat prepelițele. Cel care adunase cel mai puțin avea zece <i>homer</i><sup class=\"footnote-marker\">*</sup><i class=\"footnote\">Unitate de volum egală cu aproximativ 220 de litri</i> – și le-au răspândit de jur împrejurul taberei.",
            "32": "Carnea mai era încă între dinții lor, nemestecată, când mânia DOMNULUI s-a aprins împotriva poporului, și DOMNUL a lovit poporul cu o urgie foarte mare.",
            "33": "Și acelui loc i s-a dat numele Kivrot-Hataava<sup class=\"footnote-marker\">*</sup><i class=\"footnote\">Însemnând „Mormintele Poftei”</i>, căci acolo i-au îngropat pe [cei din] poporul care poftiseră.",
            "34": "De la Kivrot-Hataava, poporul a pornit către Hațerot și au rămas în Hațerot."
        },
        "11": {
            "0": "Miriam și Aaron au vorbit împotriva lui Moise din pricina femeii cușite pe care o luase, căci își luase femeie cușită.",
            "1": "Și au spus: „Oare doar prin Moise a vorbit DOMNUL? N-a vorbit oare și prin noi?” Și DOMNUL a auzit.",
            "2": "Iar Moise însuși era foarte modest, mai mult decât orice om de pe fața pământului.",
            "3": "DOMNUL le-a spus deodată lui Moise, lui Aaron și lui Miriam: „Voi trei, ieșiți la Cortul Întâlnirii.” Și cei trei au ieșit.",
            "4": "DOMNUL a coborât într-un stâlp de nor, a stat la intrarea Cortului și i-a chemat pe Aaron și Miriam și amândoi au ieșit.",
            "5": "Și a spus: „Ascultați așadar vorbele Mele! Dacă va fi un profet între voi, [Eu], DOMNUL, Mă voi dezvălui lui într-o viziune, într-un vis îi voi vorbi.",
            "6": "Dar cu slujitorul Meu Moise nu-i așa! În toată casa Mea el este de încredere.",
            "7": "Gură către gură vorbesc cu el, aievea și nu în ghicitori; și imaginea DOMNULUI o privește. De ce nu v-ați temut să vorbiți împotriva slujitorului Meu, împotriva lui Moise?”",
            "8": "Și mânia DOMNULUI s-a aprins împotriva lor și [El] a plecat.",
            "9": "Și norul s-a îndepărtat de deasupra Cortului și iată, Miriam era leproasă ca zăpada. Aaron s-a întors către Miriam și iată, era leproasă.",
            "10": "Și Aaron i-a spus lui Moise: „Rogu-te, stăpâne! Rogu-te, nu socoti asupra noastră păcatul pe care l-am comis din nesăbuință și cu care am păcătuit.",
            "11": "Rogu-te, să nu fie precum [pruncul] mort care la ieșirea din pântecul mamei lui are carnea pe jumătate mâncată.”",
            "12": "Și a strigat Moise către DOMNUL, spunând: „Dumnezeule, rogu-Te, vindec-o, rogu-Te!”",
            "13": "Și DOMNUL i-a spus lui Moise: „Dacă tatăl ei i-ar fi scuipat în față, oare n-ar fi fost umilită șapte zile? Să fie închisă în afara taberei șapte zile și apoi va putea fi readusă [în obște].”",
            "14": "Și Miriam a fost închisă în afara taberei șapte zile, iar poporul nu a pornit până ce Miriam nu a fost readusă.",
            "15": "Și apoi poporul a plecat din Hațerot și și-au așezat tabăra în deșertul Paran."
        },
        "12": {
            "0": "DOMNUL i-a vorbit lui Moise, spunând:",
            "1": "„Trimite pentru tine bărbați ca să iscodească țara Canaanului pe care Eu o dau copiilor lui Israel. Câte un bărbat din fiecare trib al tatălui său să trimiți, fiecare din ei un conducător.”",
            "2": "Și i-a trimis Moise din deșertul Paran, după cuvântul DOMNULUI; cu toții erau bărbați [de seamă], căpetenii ai copiilor lui Israel.",
            "3": "Și acestea sunt numele lor: pentru tribul Ruben: Șamua, fiul lui Zakur.",
            "4": "Pentru tribul Simeon: Șafat, fiul lui Hori.",
            "5": "Pentru tribul Iuda: Caleb, fiul lui Iefune.",
            "6": "Pentru tribul Isahar: Igal, fiul lui Iosef.",
            "7": "Pentru tribul Efraim: Hoșea, fiul lui Nun.",
            "8": "Pentru tribul Beniamin: Palti, fiul lui Rafu.",
            "9": "Pentru tribul Zevulun: Gadiel, fiul lui Sodi.",
            "10": "Pentru tribul Iosef, pentru tribul Menașe: Gadi, fiul lui Susi.",
            "11": "Pentru tribul Dan: Amiel, fiul lui Ghemali.",
            "12": "Pentru tribul Așer: Setur, fiul lui Mihael.",
            "13": "Pentru tribul Naftali: Nahbi, fiul lui Vofsi.",
            "14": "Pentru tribul Gad: Gheuel, fiul lui Mahi.",
            "15": "Acestea sunt numele bărbaților pe care i-a trimis Moise să iscodească țara; și Moise i-a pus lui Hoșea, fiul lui Nun, numele Ioșua.",
            "16": "Și i-a trimis Moise să iscodească țara Canaanului și le-a spus: „Urcați-vă pe aici la miazăzi și suiți muntele.",
            "17": "Vedeți cum este țara și poporul care locuiește în ea. Este puternic sau slab? Este puțin la număr sau numeros?",
            "18": "Și cum este țara în care locuiește: este bună sau rea? Și cum sunt orașele în care locuiește: sunt precum taberele sau sunt fortificate?",
            "19": "Și cum este pământul: este fertil sau arid? Sunt copaci pe el sau nu? Și întăriți-vă și luați din rodul țării.” Iar zilele erau zilele când începeau să se coacă strugurii.",
            "20": "Ei au urcat și au iscodit țara, din deșertul Țin până la Rehov, în apropiere de Hamat.",
            "21": "Au urcat pe la miazăzi și au ajuns până la Hebron, unde erau Ahiman, Șeșai și Talmai, urmașii uriașului. (Iar Hebron fusese clădit cu șapte ani înainte de Țoan din Egipt.)",
            "22": "Au ajuns la valea Eșcol și au tăiat de acolo o ramură de viță cu un singur ciorchine de struguri și l-au purtat pe o platformă făcută din drugi ținută de doi dintre ei, și [au luat și] din rodii și din curmale.",
            "23": "Locului aceluia i s-a pus numele valea Eșcol, datorită ciorchinelui pe care l-au tăiat de acolo copiii lui Israel.",
            "24": "Apoi s-au întors din iscodirea țării, la capătul a patruzeci de zile.",
            "25": "Au mers și au venit la Moise și la Aaron și la întreaga obște a copiilor lui Israel, în deșertul Paran, la Kadeș, și le-au dat raportul, lor și întregii adunări, și le-au arătat rodul țării.",
            "26": "I-au povestit și au spus: „Am venit în țara în care ne-ai trimis și într-adevăr [în ea] curge lapte și miere și acesta este rodul ei.",
            "27": "Dar poporul care locuiește în țară este puternic și orașele sunt fortificate și foarte mari și chiar și pe urmașii uriașului i-am văzut acolo.",
            "28": "Amalek locuiește în ținutul de miazăzi, hititul, iebusitul și amoritul locuiesc pe munte, iar canaanitul locuiește lângă mare și pe malul Iordanului.”",
            "29": "Caleb a potolit poporul înaintea lui Moise și a spus: „Negreșit vom urca și o vom lua în stăpânire, căci sigur putem face asta!”",
            "30": "Dar bărbații care urcaseră cu el au spus: „Nu putem urca la [acel] popor, căci este mai puternic ca noi!”",
            "31": "Și au ponegrit față de copiii lui Israel țara pe care o iscodiseră, spunând: „Țara prin care am trecut să o iscodim este o țară care își devorează locuitorii și tot poporul pe care l-am văzut în ea – sunt oameni masivi.",
            "32": "Și acolo i-am văzut pe <i>nefilim</i><sup class=\"footnote-marker\">*</sup><i class=\"footnote\">Cf. Gen. 6:4</i>, urmașii lui Anak dintre <i>nefilim</i>. Eram precum lăcustele în ochii noștri, și tot așa eram și în ochii lor.”"
        },
        "13": {
            "0": "Toată obștea s-a sculat și și-a ridicat glasul și poporul a plâns în noaptea aceea.",
            "1": "Toți copiii lui Israel au cârtit împotriva lui Moise și lui Aaron și toată adunarea le-a spus: „Măcar de-am fi murit în țara Egiptului sau în deșertul acesta de am fi murit!",
            "2": "De ce ne aduce DOMNUL în țara aceasta, să cădem loviți de sabie, iar soțiile noastre și pruncii noștri să fie luați prizonieri? Nu ne-ar fi mai bine să ne întoarcem în Egipt?”",
            "3": "Și și-au spus unul altuia: „Să ne punem un conducător și să ne întoarcem în Egipt!”",
            "4": "Moise și Aaron au căzut cu fețele [la pământ] înaintea întregii adunări a obștii copiilor lui Israel.",
            "5": "Iar Ioșua, fiul lui Nun, și Caleb, fiul lui Iefune, dintre iscoadele țării, și-au sfâșiat hainele.",
            "6": "Și au spus întregii obști a copiilor lui Israel astfel: „Țara pe care am străbătut-o ca să o iscodim, țara este foarte, foarte bună!",
            "7": "Dacă DOMNULUI Îi place de noi, ne va aduce în țara aceasta și ne-o va da, o țară unde curge lapte și miere.",
            "8": "Dar nu vă răzvrătiți împotriva DOMNULUI! Și nu vă temeți de poporul țării, căci ei sunt pâinea noastră. Umbra lor s-a abătut de deasupra lor, iar DOMNUL este cu noi. Nu vă temeți de ei!”",
            "9": "Dar toată obștea a spus să-i ucidă cu pietre; și slava DOMNULUI s-a arătat în Cortul Întâlnirii, către toți copiii lui Israel.",
            "10": "DOMNUL i-a spus lui Moise: „Până când Mă va provoca oare acest popor și până când nu vor crede în Mine, în ciuda tuturor semnelor pe care le-am făcut în mijlocul lui?",
            "11": "Îi voi lovi cu o molimă și îi voi eradica, și te voi face pe tine un popor mai mare și mai puternic ca el.”",
            "12": "Dar Moise i-a spus DOMNULUI: „Atunci vor auzi egiptenii, din mijlocul cărora ai ridicat acest popor cu puterea Ta.",
            "13": "Și vor spune despre locuitorii acestei țări că au auzit că – [deși] Tu, DOAMNE, ești în mijlocul acestui popor căruia i Te-ai înfățișat ochi în ochi, Tu, DOAMNE, al cărui nor stă asupra lor și care mergi într-un stâlp de nor înaintea lor ziua și într-un stâlp de foc noaptea –",
            "14": "totuși ai omorât acest popor ca pe un singur om! Și atunci, popoarele care au auzit de numele Tău vor spune astfel:",
            "15": "«Pentru că DOMNUL nu a putut duce acest popor în țara pe care le-a jurat-o, i-a distrus în deșert.»",
            "16": "Și acum, să crească puterea Stăpânului meu, precum ai vorbit, spunând:",
            "17": "«DOAMNE, încet la mânie și mare în milă, care iartă păcatul voit și fărădelegea, Cel care curăță dar nu absolvă, [ci] reamintește păcatul părinților asupra copiilor, [chiar] peste a treia și a patra [generație].",
            "18": "Iartă, rogu-Te, păcatul acestui popor, după măreția milei Tale și după cum ai iertat acestui popor din Egipt și până acum.»”",
            "19": "Și DOMNUL a spus: „Am iertat, după vorba ta.",
            "20": "Dar așa cum Eu sunt viu și slava DOMNULUI va umple tot pământul,",
            "21": "[jur] că toți cei care au văzut slava Mea și semnele Mele pe care le-am făcut în Egipt și în deșert, dar M-au încercat de aceste zece ori și nu au ascultat de glasul Meu,",
            "22": "nicidecum nu vor vedea țara pe care am jurat să o dau părinților lor; și [nici] toți cei care M-au provocat n-o vor vedea.",
            "23": "Însă slujitorul Meu Caleb, pentru că un alt duh a fost cu el și M-a urmat pe deplin, îl voi aduce în țara în care a venit și urmașii lui o vor moșteni.",
            "24": "Și amalekitul și canaanitul locuiesc în vale. Mâine, întoarceți-vă și porniți către deșert pe drumul către Marea Trestiilor.”",
            "25": "DOMNUL le-a vorbit lui Moise și lui Aaron, spunând:",
            "26": "„Până când [să rabd] această obște rea care cârtește împotriva Mea? Cârtelile copiilor lui Israel pe care le cârtesc împotriva Mea, le-am auzit.",
            "27": "Spune-le: «Pe viața Mea – rostirea DOMNULUI – de nu vă voi face după cum ați vorbit la urechile Mele!...",
            "28": "În deșertul acesta vor cădea hoiturile voastre și toți dintre voi care ați fost numărați în oricare dintre numărătorile voastre, de la douăzeci de ani în sus, care ați cârtit împotriva Mea –",
            "29": "nicidecum nu veți intra în țara pentru care Mi-am ridicat mâna [în jurământ] să vă așez, în afară de Caleb, fiul lui Iefune, și Ioșua, fiul lui Nun.",
            "30": "Iar [pe] pruncii voștri despre care ați spus: „Vor fi luați prizonieri!” – pe ei îi voi aduce și ei vor cunoaște țara pe care voi ați disprețuit-o.",
            "31": "Dar hoiturile voastre, voi, vor cădea în acest deșert.",
            "32": "Și copiii voștri vor pribegi în deșert timp de patruzeci de ani și vă vor purta desfrânările, până când hoiturile voastre vor înceta să mai existe în deșert.",
            "33": "După numărul zilelor în care ați iscodit țara – patruzeci de zile – o zi pentru un an, o zi pentru un an, vă veți purta păcatele, patruzeci de ani, și veți ști [ce înseamnă] să vă abateți de la Mine.",
            "34": "Eu, DOMNUL, am vorbit – de nu voi face astfel întregii obști rele care se răscoală împotriva Mea!... În acest deșert vor înceta să existe și acolo vor muri!”",
            "35": "Iar bărbații pe care Moise îi trimisese să iscodească țara, care se întorseseră și incitaseră toată obștea să cârtească împotriva lui, ponegrind țara,",
            "36": "bărbații care ponegriseră țara, au murit într-o molimă înaintea DOMNULUI.",
            "37": "Și [doar] Ioșua, fiul lui Nun, și Caleb, fiul lui Iefune, au trăit dintre acei oameni care merseseră să iscodească țara.",
            "38": "Moise a vorbit aceste cuvinte tuturor copiilor lui Israel și poporul a jelit mult.",
            "39": "Apoi s-au trezit dis-de-dimineață și au urcat pe vârful muntelui, spunând: „Iată-ne, vom urca spre locul de care a spus DOMNUL, căci am păcătuit.”",
            "40": "Moise a spus: „De ce încălcați vorba DOMNULUI? Nu veți reuși!",
            "41": "Nu urcați, căci DOMNUL nu este în mijlocul vostru; nu fiți răpuși în fața dușmanilor voștri!",
            "42": "Căci amalekitul și canaanitul sunt acolo, în fața voastră, și veți cădea de sabie, căci v-ați abătut de la a-L urma pe DOMNUL și DOMNUL nu va fi cu voi.”",
            "43": "Ei s-au încăpățânat să urce pe vârful muntelui, însă Chivotul Legământului DOMNULUI și Moise nu s-au mișcat din sânul taberei.",
            "44": "Și au coborât amalekitul și canaanitul care sălășluiau pe acel munte și i-au lovit și i-au zdrobit până la Horma."
        },
        "14": {
            "0": "DOMNUL i-a vorbit lui Moise, spunând:",
            "1": "„Vorbește copiilor lui Israel și spune-le: «Când veți veni în țara sălașurilor voastre pe care Eu v-o dau,",
            "2": "să faceți o ofrandă mistuită de foc DOMNULUI – ardere de tot sau ofrandă pentru o făgăduință rostită sau o promisiune, sau la sărbătorile voastre ca să faceți o aromă plăcută DOMNULUI, din cirezi sau din turme –",
            "3": "cel care își aduce ofranda DOMNULUI să aducă un prinos dintr-o zecime de <i>efa</i> de făină fină frământată cu un sfert de <i>hin</i> de untdelemn;",
            "4": "și un sfert de <i>hin</i> de vin pentru libație să faci cu arderea-de-tot sau pentru ofrandă, pentru fiecare miel.",
            "5": "Sau pentru un berbec, să faci un prinos din două zecimi de <i>efa</i> de făină fină frământată cu o treime de <i>hin</i> de untdelemn;",
            "6": "și vin pentru libație, o treime de <i>hin</i> să aduci, aromă plăcută DOMNULUI.",
            "7": "Și când faci un tăuraș ardere-de-tot sau jertfă, pentru o făgăduință rostită sau o jertfă de pace pentru DOMNUL,",
            "8": "să aduci cu tăurașul prinos: trei zecimi de <i>efa</i> de făină fină frământată cu o jumătate de <i>hin</i> de untdelemn.",
            "9": "Și vin să aduci, o jumătate de <i>hin</i> ca libație, ofrandă mistuită de foc, aromă plăcută DOMNULUI.",
            "10": "Așa să se facă pentru fiecare taur și pentru fiecare berbec sau pentru un miel sau ied dintre oi sau dintre capre.",
            "11": "După numărul pe care îl faceți, așa să faceți pentru fiecare, după numărul lor.",
            "12": "Orice băștinaș să facă așa cu ele, ca să aducă o jertfă mistuită de foc, o aromă plăcută DOMNULUI.",
            "13": "Iar când va locui cu voi un prozelit sau cineva care este printre voi de generații și va face o jertfă mistuită de foc, o aromă plăcută DOMNULUI – cum faceți voi, așa să facă și el.",
            "14": "[Pentru] adunare, același decret să fie pentru voi și pentru prozelitul care locuiește [cu voi], un decret veșnic, peste generațiile voastre. La fel ca voi să fie și prozelitul – așa să fie înaintea DOMNULUI,",
            "15": "o singură lege și o singură judecată să fie pentru voi și pentru prozelitul care locuiește cu voi.»”",
            "16": "DOMNUL i-a vorbit lui Moise, spunând:",
            "17": "„Vorbește copiilor lui Israel și spune-le: «Când veți veni în țara în care Eu vă aduc,",
            "18": "și veți mânca din pâinea țării să scoateți [din ea] o parte înălțată pentru DOMNUL.",
            "19": "[Ca] primă parte a aluatului vostru să ridicați o franzelă ca ofrandă; aidoma ofrandei de pe aria de treierat, așa s-o ridicați.",
            "20": "Din prima parte a aluatului vostru să dați DOMNULUI o donație, pentru generațiile voastre.",
            "21": "Iar dacă veți greși și nu veți înfăptui toate aceste porunci pe care DOMNUL i le-a vorbit lui Moise,",
            "22": "tot ceea ce v-a poruncit DOMNUL prin Moise din ziua în care DOMNUL a poruncit și în continuare, peste generațiile voastre,",
            "23": "și dacă, din pricina ochilor adunării, s-a comis un păcat involuntar, toată adunarea să pregătească un tăuraș din cireadă ca ardere-de-tot, ca aromă plăcută DOMNULUI, cu prinosul său și libația sa, după rânduială, și un țap ca jertfă de păcat.",
            "24": "Preotul să facă ispășire pentru toată adunarea copiilor lui Israel și le va fi iertat, căci este o greșeală și și-au adus ofranda lor, ofrandă mistuită de foc pentru DOMNUL și jertfa lor de păcat înaintea DOMNULUI, pentru greșeala lor.",
            "25": "Și îi va fi iertat întregii adunări a copiilor lui Israel și prozelitului care locuiește în mijlocul lor, căci întregii adunări [i s-a întâmplat] din greșeală.",
            "26": "Iar dacă un om păcătuiește din greșeală, să aducă o oaie în primul ei an de viață ca jertfă de păcat.",
            "27": "Și preotul să facă ispășire pentru cel care a greșit când a păcătuit din greșeală înaintea DOMNULUI, să facă ispășire pentru el și îi va fi iertat.",
            "28": "Băștinașului dintre copiii lui Israel și prozelitului care locuiește între ei – o singură lege să fie pentru voi, pentru cine păcătuiește din greșeală.",
            "29": "Dar cineva care se va purta trufaș, fie dintre băștinași, fie dintre prozeliți, pe DOMNUL Îl blasfemiază – sufletul acela va fi nimicit din sânul poporului său,",
            "30": "căci a disprețuit cuvântul DOMNULUI și a încălcat porunca Sa; acela va fi negreșit nimicit, păcatul lui e asupra lui.»”",
            "31": "Copiii lui Israel erau în deșert și au găsit un om care aduna lemne în ziua de Șabat.",
            "32": "Cei care l-au găsit adunând lemne l-au adus la Moise și la Aaron și la întreaga adunare.",
            "33": "Și l-au pus sub pază, căci nu era elucidat ce trebuie să i se facă.",
            "34": "Și DOMNUL i-a spus lui Moise: „Omul să fie negreșit omorât, toată adunarea să îl ucidă cu pietre în afara taberei.”",
            "35": "Și toată adunarea l-a scos în afara taberei și l-au ucis cu pietre și a murit, precum îi poruncise DOMNUL lui Moise.",
            "36": "DOMNUL i-a spus lui Moise astfel:",
            "37": "„Vorbește copiilor lui Israel și spune-le să își facă ciucuri în colțurile hainelor lor, pentru generațiile lor, și să pună în ciucurii colțului un fir turcoaz.",
            "38": "Și să vă fie vouă drept ciucuri și să îl vedeți și să vă aduceți aminte de toate poruncile DOMNULUI și să le înfăptuiți; și să nu umblați după inimile voastre și după ochii voștri, după care vă desfrânați.",
            "39": "Ca să vă aduceți aminte și să înfăptuiți toate poruncile Mele și să fiți sfinți pentru Dumnezeul vostru.",
            "40": "Eu sunt DOMNUL, Dumnezeul vostru, care v-am scos din țara Egiptului ca să vă fiu Dumnezeu, Eu sunt DOMNUL, Dumnezeul vostru.”"
        },
        "15": {
            "0": "Korah, fiul lui Ițhar, fiul lui Kehat, fiul lui Levi, s-a dat deoparte, cu Datan și Aviram, fiii lui Eliav, și On, fiul lui Pelet, fiii lui Ruben.",
            "1": "S-au ridicat înaintea lui Moise cu două sute cincizeci de bărbați dintre fiii lui Israel, conducătorii obștii, cei chemați pentru întâlnire, bărbați de renume.",
            "2": "Și s-au adunat împotriva lui Moise și împotriva lui Aaron și le-au spus: „Este prea mult pentru voi! Căci toată obștea, toți sunt sfinți și DOMNUL este în mijlocul lor. Și de ce vă ridicați voi mai presus de adunarea DOMNULUI?”",
            "3": "Și Moise a auzit și a căzut cu fața [la pământ].",
            "4": "Și a vorbit lui Korah și întregii sale cete, spunând: „De dimineață, DOMNUL va face cunoscut cine este al Lui și pe cel care este sfânt, și îl va apropia de El; și pe acela pe care îl va alege îl va apropia de El.",
            "5": "Astfel să faceți: luați-vă cădelnițe, Korah și întreaga lui ceată,",
            "6": "și puneți în ele foc și puneți mirodenii peste ele înaintea DOMNULUI, mâine. Și va fi: bărbatul pe care îl va alege DOMNUL – el este cel sfânt. Este prea mult pentru voi, fii ai lui Levi!”",
            "7": "Și Moise i-a spus lui Korah: „Ascultați rogu-vă, fii ai lui Levi:",
            "8": "Este oare prea puțin pentru voi că Dumnezeul lui Israel v-a separat din obștea lui Israel să vă apropiați de El, ca să faceți slujba Tabernacolului DOMNULUI și să stați în fața obștii să slujiți pentru ei?",
            "9": "Și te-a apropiat [de Sine], pe tine și pe toți frații tăi, fiii lui Levi, împreună cu tine – de mai cereți și preoția!",
            "10": "De aceea, tu și toată ceata ta care vă răsculați sunteți împotriva DOMNULUI! Iar Aaron, ce este el oare, de cârtiți împotriva lui?”",
            "11": "Moise a trimis să fie chemați Datan și Aviram, fiii lui Eliav, dar ei au spus: „Nu vom urca!",
            "12": "Nu-i destul că ne-ai ridicat dintr-o țară unde curge lapte și miere să ne faci să murim în deșert, și mai vrei să și stăpânești asupra noastră, să [ne] stăpânești și mai mult?",
            "13": "Nicicum nu ne-ai adus într-o țară unde curge lapte și miere și nu ne-ai dat moștenire vreun ogor sau vie. Chiar dacă ai scoate ochii acestor oameni, nu vom urca!”",
            "14": "Aceasta l-a mâhnit mult pe Moise și el i-a spus DOMNULUI: „Nu te îndrepta către prinosul lor! Nu am luat nici un măgar dintr-ai lor și nici nu am făcut rău vreunuia dintre ei.”",
            "15": "Moise i-a spus lui Korah: „Tu și toată ceata ta, să fiți înaintea DOMNULUI – tu și ei și Aaron – mâine.",
            "16": "Fiecare să își ia cădelnița și puneți mirodenii peste ele; și aduceți, fiecare, înaintea DOMNULUI cădelnița lui – două sute cincizeci de cădelnițe; și tu, și Aaron, fiecare având cădelnița lui.”",
            "17": "Și-a luat fiecare cădelnița și au pus foc în ele și au pus mirodenii peste ele; și au stat în picioare la intrarea Cortului Întâlnirii cu Moise și Aaron.",
            "18": "Și a strâns Korah toată obștea împotriva lor la intrarea Cortului Întâlnirii. Apoi slava DOMNULUI s-a arătat întregii obști.",
            "19": "DOMNUL le-a vorbit lui Moise și lui Aaron, spunând:",
            "20": "„Separați-vă din mijlocul acestei cete și Eu îi voi distruge într-o clipă!”",
            "21": "Ei au căzut cu fața [la pământ] și au spus: „Dumnezeule, Dumnezeul duhurilor întregii firi, oare un om păcătuiește și pe toată adunarea Te mânii?”",
            "22": "Și DOMNUL i-a vorbit lui Moise, spunând:",
            "23": "„Vorbește adunării, spunând: «Depărtați-vă dimprejurul locuinței lui Korah, Datan și Aviram.»”",
            "24": "Moise s-a ridicat și a mers la Datan și Aviram, și au mers după el bătrânii lui Israel.",
            "25": "Și a vorbit obștii, spunând: „Depărtați-vă așadar de lângă corturile acestor oameni nelegiuiți și nu vă atingeți de nimic din ceea ce este al lor, ca nu cumva să pieriți din pricina tuturor păcatelor lor.”",
            "26": "Ei s-au ridicat de lângă locuința lui Korah, Datan și Aviram, de jur împrejur. Iar Datan și Aviram au ieșit semeți la intrarea corturilor lor, cu soțiile, copiii și pruncii lor.",
            "27": "Moise a spus: „Prin aceasta veți ști că DOMNUL m-a trimis să fac toate aceste fapte, că nu [au fost] din inima mea:",
            "28": "dacă de moartea oricărui om vor muri aceștia și soarta oricărui om se va abate peste ei, atunci nu DOMNUL m-a trimis.",
            "29": "Dar dacă DOMNUL va crea ceva nemaipomenit și pământul își va căsca gura și îi va înghiți pe ei și tot ceea ce este al lor și vor coborî de vii în sălașul morților – atunci veți ști că acești oameni L-au sfidat pe DOMNUL.”",
            "30": "Și a fost, când a terminat de vorbit toate aceste cuvinte, că pământul care era sub ei s-a despicat.",
            "31": "Pământul și-a deschis gura și i-a înghițit pe ei și casele lor și pe toți oamenii care erau cu Korah, și toată averea [lor].",
            "32": "Ei și tot ce era al lor au coborât de vii în sălașul morților, pământul i-a acoperit și ei au fost pierduți din mijlocul adunării.",
            "33": "Și tot Israelul care era în jurul lor a fugit la [auzul] sunetului lor, căci au spus: „Ca nu cumva să ne înghită pământul!”",
            "34": "Și a ieșit foc de la DOMNUL și a mistuit pe cei două sute cincizeci de bărbați care aduceau ofranda de mirodenii."
        },
        "16": {
            "0": "DOMNUL i-a vorbit lui Moise, spunând:",
            "1": "„Spune-i lui Elazar, fiul preotului Aaron, să ridice cădelnițele din mijlocul focului și să arunce deoparte flacăra, căci ele au devenit sfinte.",
            "2": "[Iar] cădelnițele celor care au păcătuit contra sufletelor lor să le prefacă în foi bătute cu ciocanul, acoperitoare pentru altar; căci ei le-au adus ca ofrandă înaintea DOMNULUI și ele au devenit sfinte; și să fie un semn pentru copiii lui Israel.”",
            "3": "Și preotul Elazar a luat cădelnițele de aramă pe care le aduseseră cei arși și le-a bătut cu ciocanul ca acoperitoare pentru altar,",
            "4": "o aducere-aminte pentru copiii lui Israel, ca niciun laic, care nu este din seminția lui Aaron, să nu se apropie să aducă o ofrandă de mirodenii înaintea DOMNULUI, ca să nu fie precum Korah și precum ceata lui, după cum a vorbit DOMNUL prin Moise, despre el.",
            "5": "Toată obștea copiilor lui Israel a cârtit a doua zi împotriva lui Moise și împotriva lui Aaron, spunând: „Voi ați omorât poporul DOMNULUI!”",
            "6": "Și a fost, când obștea s-a adunat împotriva lui Moise și împotriva lui Aaron, că ei s-au întors către Cortul Întâlnirii și iată, norul îl acoperise și slava DOMNULUI se arătase.",
            "7": "Și Moise și Aaron au venit înaintea Cortului Întâlnirii.",
            "8": "DOMNUL i-a vorbit lui Moise, spunând:",
            "9": "„Dați-vă la o parte din mijlocul acestei obști și Eu îi voi mistui într-o clipă!” Și ei au căzut cu fața [la pământ].",
            "10": "Moise i-a spus lui Aaron: „Ia cădelnița și pune în ea foc de pe altar și pune o ofrandă de mirodenii și du-[o] degrabă la obște și fă ispășire pentru ei, căci mânia a ieșit dinaintea DOMNULUI, a început molima!”",
            "11": "Aaron a luat, precum vorbise Moise, și s-a grăbit în mijlocul adunării și iată, molima începuse în popor. Și a pus ofranda de mirodenii și a făcut ispășire pentru popor.",
            "12": "A stat între cei morți și cei vii și molima s-a oprit.",
            "13": "Și cei morți în molimă au fost paisprezece mii șapte sute, în afară de cei care muriseră din pricina lui Korah.",
            "14": "Aaron s-a întors la Moise la intrarea Cortului Întâlnirii și molima fusese oprită.",
            "15": "DOMNUL i-a vorbit lui Moise, spunând:",
            "16": "„Vorbește copiilor lui Israel și ia de la ei câte un toiag pentru fiecare casă părintească, de la toate căpeteniile după casa părinților lor – douăsprezece toiege; numele fiecăruia să îl înscrii pe toiagul lui.",
            "17": "Iar numele lui Aaron să-l înscrii pe toiagul lui Levi, căci [va fi] un singur toiag pentru căpetenia casei părinților lor.",
            "18": "Și așează-le în Cortul Întâlnirii, înaintea Mărturiei, unde Mă întâlnesc Eu cu voi.",
            "19": "Și va fi că bărbatul pe care îl voi alege – toiagul lui va înflori; și voi potoli dinaintea Mea cârtirile copiilor lui Israel, pe care ei le cârtesc împotriva voastră.”",
            "20": "Moise le-a vorbit copiilor lui Israel și toate căpeteniile lor i-au dat câte un toiag pentru fiecare căpetenie, un toiag pentru fiecare căpetenie, după casa părinților lor – douăsprezece toiege; și toiagul lui Aaron era în mijlocul toiegelor lor.",
            "21": "Și Moise a așezat toiegele înaintea DOMNULUI în Cortul Mărturiei.",
            "22": "Și a fost a doua zi: Moise a venit la Cortul Mărturiei și iată, toiagul lui Aaron, pentru casa lui Levi, înflorise: scosese floare, încolțise mugur și avea migdale coapte.",
            "23": "Moise a scos toate toiegele de dinaintea DOMNULUI la toți copiii lui Israel și ei au văzut și și-a luat fiecare toiagul său.",
            "24": "DOMNUL i-a spus lui Moise: „Pune înapoi toiagul lui Aaron înaintea Mărturiei, spre păstrare, ca semn pentru răzvrătiți; și să înceteze cârtelile lor împotriva Mea, ca să nu moară.”",
            "25": "Și Moise a făcut după cum Îi poruncise DOMNUL, așa a făcut.",
            "26": "Iar copiii lui Israel i-au spus lui Moise astfel: „Iată, pierim, sunt pierduți, cu toții suntem pierduți!",
            "27": "Oricine care se apropie, cel care se apropie de Tabernacolul DOMNULUI va muri. Suntem oare meniți să ne stingem?”"
        },
        "17": {
            "0": "DOMNUL i-a spus lui Aaron: „Tu, și fiii tăi, și casa tatălui tău împreună cu tine veți purta păcatul Sanctuarului; iar tu și fiii tăi împreună cu tine veți purta păcatul preoției voastre.",
            "1": "Și totodată, pe frații tăi, tribul lui Levi, tribul tatălui tău, să-i aduci aproape de tine și să te însoțească și să-ți slujească. Și tu și fiii tăi împreună cu tine să fiți înaintea Cortului Mărturiei.",
            "2": "Și ei să păzească sarcina pe care le-ai dat-o tu și sarcina întregului cort; dar de ustensilele sfinte și de altar să nu se apropie, pentru ca să nu moară, nici ei, nici voi.",
            "3": "Să te însoțească și să păzească sarcina Cortului Întâlnirii pentru toată slujba Cortului; dar un laic să nu se apropie de voi.",
            "4": "Să păziți sarcina Sfintei și sarcina altarului, ca să nu mai fie mânie [divină] împotriva copiilor lui Israel.",
            "5": "Iar Eu, iată, i-am luat pe frații voștri, leviții, din mijlocul copiilor lui Israel; vouă vă sunt dați ca dar pentru DOMNUL, ca să împlinească slujba Cortului Întâlnirii.",
            "6": "Iar tu împreună cu fiii tăi să vă păziți preoția, în tot ceea ce ține de altar și de dincolo de draperie și să împliniți slujba; vă voi da preoția ca slujbă în dar și orice laic care se apropie va muri.”",
            "7": "DOMNUL i-a vorbit lui Aaron: „Iar Eu, iată, ți-am dat sarcina donațiilor Mele, pentru toate cele sfinte ale copiilor lui Israel; ți le-am dat ca recompensă, ție și fiilor tăi, ca parte veșnică.",
            "8": "Aceasta să fie pentru tine din cele preasfinte, din foc: toate ofrandele lor pentru toate prinoasele lor, pentru toate jertfele lor de păcat și pentru toate jertfele lor de vină pe care ei Mi le vor înapoia. Preasfinte să-ți fie, ție și fiilor tăi.",
            "9": "În [loc] presfânt să o mănânci, oricine de parte bărbătească să o mănânce, să fie sfântă pentru tine.",
            "10": "Și asta să fie a ta: donația darului lor din toate legănările copiilor lui Israel, ție ți le-am dat și fiilor tăi și fiicelor tale cu tine, ca parte veșnică; oricine este curat în casa ta o poate mânca.",
            "11": "Tot ce-i mai bun din untdelemn și tot ce-i mai bun din vin și grâne, primul lor rod pe care îl dau DOMNULUI, ție îți sunt date.",
            "12": "Primele roade din tot ce este în țara lor, pe care le vor aduce DOMNULUI, ale tale să fie, oricine este curat în casa ta le poate mânca.",
            "13": "Orice este consacrat în Israel al tău să fie.",
            "14": "Orice deschizător de pântec din orice făptură, pe care îl aduc DOMNULUI, de la om și de la dobitoc, să fie al tău; dar să răscumperi negreșit întâiul-născut al omului; și întâiul-născut al dobitoacelor necurate să-l răscumperi.",
            "15": "De la o lună în sus să-l răscumperi după evaluare, cinci arginți în siclul Sanctuarului, care este douăzeci de <i>ghera</i>.",
            "16": "Dar întâiul-născut al vitei, întâiul-născut al oii sau întâiul-născut al caprei să nu-l răscumperi: sunt sfinți. Sângele să li-l azvârli pe altar și grăsimea să le-o fumegi, jertfă mistuită de foc, aromă plăcută DOMNULUI.",
            "17": "Iar carnea lor să fie a ta, ca pieptul legănării și ca pulpa dreaptă, a ta să fie.",
            "18": "Toate donațiile sfințeniilor pe care le vor înălța copiii lui Israel DOMNULUI ți le-am dat ție și fiilor tăi și fiicelor tale cu tine, ca parte veșnică. Este legământ al sării, veșnic, în fața DOMNULUI, pentru tine și urmașii tăi împreună cu tine.”",
            "19": "DOMNUL i-a spus lui Aaron: „În țara lor nu vei moșteni și parte nu vei avea în mijlocul lor. Eu sunt partea ta și moștenirea ta în mijlocul copiilor lui Israel.",
            "20": "Iar fiilor lui Levi, iată, le-am dat toată zeciuiala din Israel ca moștenire, în schimbul slujbei pe care o fac, a slujbei Cortului Întâlnirii.",
            "21": "Iar copiii lui Israel să nu se mai apropie de Cortul Întâlnirii ca să poarte păcat și să moară.",
            "22": "Levitul, el să facă slujba Cortului Întâlnirii și ei să poarte păcatele lor – decret veșnic, peste generațiile voastre; și în mijlocul copiilor lui Israel să nu primească moștenire.",
            "23": "Căci zeciuiala copiilor lui Israel pe care [ei] o înalță DOMNULUI donație, le-am dat-o leviților drept moștenire; de aceea, le-am spus: «Între copiii lui Israel să nu primească moștenire.»”",
            "24": "DOMNUL i-a vorbit lui Moise, spunând:",
            "25": "„Leviților să le vorbești și să le spui: «Când veți lua de la copiii lui Israel zeciuiala pe care v-am dat-o de la ei ca moștenire a voastră, să ridicați din ea donația [pentru] DOMNUL, zeciuială din zeciuială.",
            "26": "Donația voastră vi se va socoti ca grânele din aria de treierat și ca produsul maturat din teasc.",
            "27": "Așa să ridicați și voi donația [pentru] DOMNUL din toate zeciuielile voastre pe care le veți lua de la copiii lui Israel și să dați din ea o donație DOMNULUI, preotului Aaron.",
            "28": "Din tot ceea ce vi se va da, să ridicați toată donația [pentru] DOMNUL, din tot ce este mai bun din ea, ceea ce este [menit să fie] sfânt din ea.»",
            "29": "Și să le spui: «Când veți ridica ce este mai bun din ea, să le fie socotită leviților precum rodul ariei de treierat și precum recolta teascului.",
            "30": "Puteți să o mâncați în orice loc, voi și casele voastre, căci ea este plata voastră în schimbul slujbei voastre în Cortul Întâlnirii.",
            "31": "Și să nu purtați un păcat din pricina ei când ridicați ceea ce este mai bun din ea; iar sfințeniile copiilor lui Israel să nu le pângăriți, ca să nu muriți.»”"
        },
        "18": {
            "0": "DOMNUL le-a vorbit lui Moise și lui Aaron, spunând:",
            "1": "„Acesta este decretul Legii, pe care l-a poruncit DOMNUL, spunând: «Vorbește copiilor lui Israel să ia pentru tine o vacă pe deplin roșie, care nu are nicio meteahnă [și] pe care nu a fost pus jug.",
            "2": "Și să o dați preotului Elazar, și să o scoată în afara taberei și [cineva] să o înjunghie înaintea lui.",
            "3": "Și preotul Elazar să ia din sângele ei cu degetul lui arătător și să stropească spre partea din față a Cortului Întâlnirii, din sângele ei, de șapte ori.",
            "4": "Apoi vaca să fie arsă sub ochii lui: pielea ei și carnea ei și sângele ei, împreună cu balega ei să le ardă.",
            "5": "Și preotul să ia lemn de cedru și isop și fir cărămiziu, și să [le] arunce în mijlocul focului în care arde vaca.",
            "6": "Preotul să își spele hainele și să își cufunde trupul în apă și apoi poate intra în tabără; și preotul va fi necurat până seara.",
            "7": "Iar cel care o arde să își spele hainele în apă și să își cufunde trupul în apă și va fi necurat până seara.",
            "8": "Și un bărbat curat să adune cenușa vacii și să [o] pună în afara taberei, într-un loc curat, și să fie pentru obștea copiilor lui Israel spre păstrare, ca apă de lustrație; este pentru curățire.",
            "9": "Cel care adună cenușa vacii să-și spele hainele și va fi necurat până seara. Și să fie pentru copiii lui Israel și pentru prozelitul care locuiește în mijlocul lor ca decret veșnic.",
            "10": "Cine atinge cadavrul oricărei persoane să fie necurat șapte zile.",
            "11": "Să se curățească cu ea în ziua a treia și în ziua a șaptea și va deveni curat; dar dacă nu se va curăți în ziua a treia și în ziua a șaptea, nu va deveni curat.",
            "12": "Oricine atinge cadavrul unei persoane care va fi murit și nu se curățește – [dacă] a pângărit Tabernacolul DOMNULUI – acela va fi nimicit din Israel, căci apa de lustrație nu a fost azvârlită asupra sa; va fi necurat, necurățenia sa este încă în el.",
            "13": "Aceasta este legea pentru un om care va muri în cort: orice intră în cort și orice este în cort va fi necurat șapte zile.",
            "14": "Și orice vas descoperit care nu are capac prins de el este necurat.",
            "15": "Și oricine va atinge, în câmp deschis, pe cineva ucis de sabie, sau un mort, sau un os uman, sau un mormânt, va fi necurat șapte zile.",
            "16": "Să ia pentru cel necurat din cenușa arderii de curățire și să se pună peste ea apă de izvor, într-un vas.",
            "17": "Un om curat să ia isop și să îl înmoaie în apă și să stropească peste cort și peste toate ustensilele și peste cei care au fost acolo și peste cel care atinsese osul [uman], sau pe cel ucis, sau mortul, sau mormântul.",
            "18": "Cel curat să stropească peste cel necurat în ziua a treia și în ziua a șaptea, și să îl curețe în ziua a șaptea; apoi să își spele hainele și să se cufunde în apă și va fi curat seara.",
            "19": "Dar cineva care devine necurat și nu se curățește, sufletul acela va fi nimicit din mijlocul adunării, căci a pângărit Sanctuarul DOMNULUI: apa de lustrație nu a fost azvârlită asupra lui, e necurat.",
            "20": "Să fie pentru ei decret veșnic. Și cel care stropește apa de lustrație să-și spele hainele, și cel care atinge apa de lustrație să fie necurat până seara.",
            "21": "Și oricine pe care îl va atinge un necurat va deveni necurat, iar cine se atinge [de un necurat] va fi necurat până seara."
        },
        "19": {
            "0": "Copiii lui Israel, toată obștea, au ajuns în deșertul Țin în luna întâi și poporul s-a așezat în Kadeș. Și a murit acolo Miriam și a fost înmormântată acolo.",
            "1": "Și nu a fost apă pentru obște și s-au adunat la Moise și la Aaron.",
            "2": "Și poporul s-a certat cu Moise și au spus astfel: „Măcar să ne fi stins așa cum s-au stins frații noștri înaintea DOMNULUI!",
            "3": "Și de ce ați adus adunarea DOMNULUI în deșertul acesta, ca să murim aici, noi și animalele noastre?",
            "4": "Și de ce ne-ați făcut să urcăm din Egipt să ne aduceți în acest loc rău? Nu este un loc de semănat, nici smochină, strugure sau rodie; și nici apă nu este de băut!”",
            "5": "Moise și Aaron au venit de dinaintea adunării la intrarea Cortului Întâlnirii și au căzut cu fețele [la pământ]; și slava DOMNULUI li s-a arătat.",
            "6": "DOMNUL i-a vorbit lui Moise, spunând:",
            "7": "„Ia toiagul și adună obștea, tu și fratele tău Aaron, și vorbiți stâncii sub ochii lor, ca ea să-și dea apele; și le vei scoate apă din stâncă și vei adăpa obștea și animalele lor.”",
            "8": "Și Moise a luat toiagul de dinaintea DOMNULUI, precum îi poruncise.",
            "9": "Și au strâns Moise și Aaron adunarea în fața stâncii și [Moise] le-a spus: „Ascultați așadar, răzvrătiților! Oare din stânca aceasta vom putea scoate pentru voi apă?”",
            "10": "Și Moise și-a ridicat mâna și a lovit stânca cu toiagul său de două ori; și a ieșit apă multă și au băut obștea și animalele lor.",
            "11": "DOMNUL le-a spus lui Moise și lui Aaron: „Pentru că nu ați crezut în Mine ca să Mă sfințiți în ochii copiilor lui Israel, de aceea nu veți aduce această adunare în țara pe care le-am dat-o.”",
            "12": "Acestea sunt apele de la Meriba, unde copiii lui Israel s-au certat cu DOMNUL și El a fost sfințit prin ei.",
            "13": "Moise a trimis soli din Kadeș la regele Edomului: „Așa a spus fratele tău Israel: «Tu cunoști toate greutățile care s-au abătut asupra noastră.",
            "14": "Strămoșii noștri au coborât în Egipt și am locuit în Egipt zile multe și egiptenii ne-au făcut rău, nouă și strămoșilor noștri.",
            "15": "Și am strigat către DOMNUL, iar El ne-a auzit glasul și a trimis un sol și ne-a scos din Egipt. Și iată, suntem în Kadeș, oraș la marginea hotarului tău.",
            "16": "Lasă-ne, te rugăm, să trecem prin țara ta; nu vom trece prin ogor sau vie și nu vom bea apă din fântâni; pe drumul regelui vom merge – nu ne vom abate nici la dreapta, nici la stânga – până nu vom fi trecut de hotarul tău.»”",
            "17": "Dar Edom i-a spus: „Să nu treci pe la mine, altfel cu sabia voi ieși să te întâmpin!”",
            "18": "Și copiii lui Israel i-au spus: „Vom merge pe calea bătută, iar dacă îți vom bea apa, eu sau turmele mele, voi plăti prețul lor. Nu-i nimic, [doar] să trec cu piciorul.”",
            "19": "Dar el a spus: „Să nu treci!” Și Edom a ieșit să-l întâmpine cu popor mult și cu mână puternică.",
            "20": "Și Edom a refuzat să-l lase pe Israel să treacă prin hotarul lui, și Israel s-a abătut de la el.",
            "21": "Au pornit din Kadeș și au ajuns copiii lui Israel, întreaga obște, la Muntele Hor.",
            "22": "DOMNUL le-a spus lui Moise și lui Aaron la Muntele Hor, lângă hotarul țării Edomului, astfel:",
            "23": "„Aaron va fi adunat la poporul său, căci nu va intra în țara pe care am dat-o copiilor lui Israel, pentru că Mi-ați nesocotit vorba la apele de la Meriba.",
            "24": "Ia-l pe Aaron și pe fiul său Elazar și du-i sus, pe Muntele Hor.",
            "25": "Dezbracă-l pe Aaron de hainele sale și îmbracă-l cu ele pe fiul său Elazar; și Aaron va fi adunat [la poporul lui] și va muri acolo.”",
            "26": "Și Moise a făcut precum îi poruncise DOMNUL și au urcat pe Muntele Hor sub ochii întregii obști.",
            "27": "Moise l-a dezbrăcat pe Aaron de hainele lui și l-a îmbrăcat cu ele pe fiul său Elazar. Apoi Aaron a murit acolo pe vârful muntelui, iar Moise și Elazar au coborât de pe munte.",
            "28": "Și toată obștea a văzut că Aaron se stinsese și l-au plâns pe Aaron treizeci de zile, toată casa lui Israel."
        },
        "20": {
            "0": "Canaanitul, regele Aradului, care locuia la miazăzi, a auzit că Israel venea pe drumul iscoadelor și a pornit război cu Israel și a luat din el prizonieri.",
            "1": "Și Israel a făcut o făgăduință DOMNULUI și a spus: „Dacă într-adevăr vei da acest popor în mâna mea, Îți voi consacra orașele lor”.",
            "2": "Și DOMNUL i-a ascultat glasul lui Israel și i l-a dat pe canaanit și [Israel] i-a consacrat pe ei și orașele lor; și a numit locul Horma.",
            "3": "Au pornit de la Muntele Hor, pe drumul Mării Trestiilor, ca să ocolească țara Edomului, și poporul și-a pierdut răbdarea pe drum.",
            "4": "Și poporul a vorbit împotriva lui Dumnezeu și împotriva lui Moise: „De ce ne-ai ridicat din Egipt ca să murim în deșert? Căci nu-i pâine și nu-i apă, și sufletul ni s-a scârbit de hrana mizerabilă!”",
            "5": "Iar Dumnezeu a trimis șerpii arzători asupra poporului care au mușcat poporul și a murit mult popor din Israel.",
            "6": "Și poporul a venit la Moise și au spus: „Am păcătuit, căci am vorbit împotriva DOMNULUI și împotriva ta! Roagă-te DOMNULUI să îndepărteze de la noi șarpele.” Și Moise s-a rugat pentru popor.",
            "7": "DOMNUL i-a spus lui Moise: „Fă-ți un [șarpe] arzător și pune-l pe o prăjină; și oricine este mușcat, îl va privi și va trăi.”",
            "8": "Moise a făcut un șarpe de aramă și l-a pus pe o prăjină; și a fost că dacă șarpele mușca pe cineva, [acela] se uita lung la șarpele de aramă și trăia.",
            "9": "Copiii lui Israel au plecat și și-au așezat tabăra la Ovot.",
            "10": "Apoi au plecat din Ovot și și-au așezat tabăra în Iiei-Haavarim, în deșertul care este față în față cu Moab, către soare-răsare.",
            "11": "De acolo au plecat și și-au așezat tabăra în valea Zered.",
            "12": "De acolo au plecat și și-au așezat tabăra dincolo de Arnon, care este în deșert, ieșind din hotarul amoriților; căci Arnon este hotarul Moabului, între Moab și amoriți.",
            "13": "De aceea se spune în Cartea Războaielor DOMNULUI: „Vahev în Sufa și râurile Arnonului",
            "14": "și albia râurilor care cotesc ca să rămână în Ar și care se proptesc de hotarul Moabului.”",
            "15": "Iar de acolo spre Beer, fântâna despre care DOMNUL i-a spus lui Moise: „Adună poporul și le voi da apă.”",
            "16": "Atunci Israel a cântat această cântare: „Țâșnește, fântână! Aclamați-o!",
            "17": "Fântâna pe care au săpat-o conducătorii, pe care nobilii poporului au scobit-o printr-un dătător de lege, cu toiegele lor. Și din deșert către Matana,",
            "18": "și din Matana către Nahaliel, și din Nahaliel către Bamot,",
            "19": "și din Bamot către valea care este în câmpul Moabului, pe vârful Pisga, privind peste întinderea pustiei.”",
            "20": "Și Israel a trimis soli la Sihon, regele amoriților, spunând:",
            "21": "„Lasă-mă să trec prin țara ta, nu ne vom abate pe câmp sau prin vie și nu vom bea apă din fântână; pe drumul regelui vom călători, până ce vom fi trecut hotarul tău.”",
            "22": "Dar Sihon nu i-a dat [voie] lui Israel să-i treacă hotarul și Sihon și-a adunat tot poporul și a ieșit în întâmpinarea lui Israel, în deșert, și a ajuns la Iahaț și s-a războit cu Israel.",
            "23": "Și Israel l-a doborât cu tăișul sabiei și a luat în stăpânire țara lui, de la Arnon până la Iabok, până la [țara] copiilor lui Amon, căci hotarul copiilor lui Amon era puternic.",
            "24": "Israel a luat toate aceste orașe și Israel s-a așezat în orașele amoritului, în Heșbon și în toate suburbiile lui.",
            "25": "Căci Heșbon era orașul lui Sihon, regele amoriților; și el purtase război împotriva primului rege al Moabului și luase din mâna lui toate pământurile, până la Arnon.",
            "26": "De aceea spun poeții: „Veniți la Heșbon, fie el clădit și întemeiat, orașul lui Sihon!",
            "27": "Căci foc a ieșit din Heșbon, o flacără din cetatea lui Sihon, [și] a mistuit Arul Moabului, stăpânii înălțimilor Arnonului.",
            "28": "Vai de tine, Moab! Pierdut ești, popor al lui Chemoș, ai cărui fii sunt în bejanie și ale cărui fiice sunt prizoniere ale regelui amorit, Sihon.",
            "29": "Suveranitatea lor asupra Heșbonului s-a pierdut, i-a fost luată Divonului; iar noi am prăpădit până la Nofah, care se întinde până la Medeba.”",
            "30": "Și Israel s-a așezat în țara amoritului.",
            "31": "Moise a trimis [oameni] să iscodească Iazerul și i-au cucerit suburbiile și i-a alungat pe amoriții care erau acolo.",
            "32": "Și s-au întors și au urcat pe drumul Bașanului. Și Og, regele Bașanului, a ieșit în întâmpinarea lor, el și tot poporul său, ca să se războiască la Edrei.",
            "33": "DOMNUL i-a spus lui Moise: „Nu te teme de el, căci în mâna ta l-am dat, pe el și tot poporul lui și țara lui; să faci cu el precum ai făcut cu Sihon, regele amoriților, care locuia în Heșbon.”",
            "34": "Și l-au lovit pe el și pe fiii săi și pe poporul său, până n-a mai rămas nimeni din el în viață; și i-au luat în stăpânire țara."
        },
        "21": {
            "0": "Și copiii lui Israel au pornit și și-au așezat tabăra în câmpiile Moabului, pe malul Iordanului, vizavi de Ierihon.",
            "1": "Balak, fiul lui Țipor, a văzut tot ce le făcuse Israel amoriților.",
            "2": "Moab a fost cuprins de groază înaintea poporului, căci era numeros, și Moab s-a dezgustat [de viață] înaintea copiilor lui Israel.",
            "3": "Moab le-a spus bătrânilor Midianului: „Acum adunarea va paște tot [ce este] împrejurul nostru, ca vita care paște verdeața câmpului.” Și Balak, fiul lui Țipor, era regele Moabului în acea vreme.",
            "4": "El a trimis soli la Bilam, fiul lui Beor, la Petor, care este lângă fluviul din țara celor din poporul său, ca să îl cheme, spunând: „Iată, un popor a ieșit din Egipt și iată, a acoperit fața pământului și este așezat în fața mea.",
            "5": "Și acum mergi, rogu-te, și blestemă-mi acest popor, căci este prea puternic pentru mine; poate că [astfel] voi putea să-l lovesc și să-l alung din țară. Căci știu că acela pe care îl binecuvântezi tu este binecuvântat și acela pe care îl blestemi este blestemat.”",
            "6": "Bătrânii Moabului și bătrânii Midianului au mers cu farmecele lor în mână. Au venit la Bilam și i-au vorbit vorbele lui Balak.",
            "7": "Și el le-a spus: „Înnoptați aici la noapte și vă voi da răspuns după cum îmi va vorbi DOMNUL.” Și căpeteniile Moabului au stat cu Bilam.",
            "8": "Dumnezeu a venit la Bilam și a spus: „Cine sunt bărbații aceștia de la tine?”",
            "9": "Bilam I-a spus lui Dumnezeu: „Balak, fiul lui Țipor, regele Moabului, a trimis [vorbă] la mine:",
            "10": "«Iată, poporul care a ieșit din Egipt a acoperit fața pământului. Mergi și blestemă-l pentru mine, poate voi putea să port război împotriva lui și să-l alung.»”",
            "11": "Dumnezeu i-a spus lui Bilam: „Nu te duce cu ei! Nu blestema poporul, căci este binecuvântat.”",
            "12": "Bilam s-a sculat dimineață și a spus căpeteniilor lui Balak: „Mergeți în țara voastră, căci DOMNUL a refuzat să mă lase să merg cu voi.”",
            "13": "Căpeteniile Moabului s-au sculat și au venit la Balak și au spus: „Bilam a refuzat să meargă cu noi.”",
            "14": "Și Balak a trimis iarăși căpetenii, mai multe și de rang mai mare decât aceștia.",
            "15": "Ei au venit la Bilam și i-au spus: „Așa a spus Balak, fiul lui Țipor: «Te rog, nu pregeta să vii la mine,",
            "16": "căci te voi cinsti nemăsurat și orice îmi vei spune, voi face; mergi așadar și blestemă pentru mine acest popor.»”",
            "17": "Bilam a răspuns și a spus slujitorilor lui Balak: „Chiar de mi-ar da Balak casa lui plină cu argint și aur, și tot nu aș putea nesocoti vorba DOMNULUI, Dumnezeului meu, ca să fac [orice], mic sau mare.",
            "18": "Și acum, stați și voi aici peste noapte, și voi ști ce va mai vorbi DOMNUL cu mine.”",
            "19": "Dumnezeu a venit la Bilam noaptea și i-a spus: „Dacă oamenii au venit să te cheme, scoală-te și mergi cu ei, însă lucrul pe care ți-l voi vorbi Eu, doar pe acela să îl faci.”",
            "20": "Bilam s-a sculat dimineață, și-a înșeuat măgărița și a mers cu căpeteniile Moabului.",
            "21": "Mânia lui Dumnezeu s-a aprins pentru că mersese, și un înger al DOMNULUI a stat pe drum ca să-l împiedice. El călărea pe măgărița lui și cei doi tineri [slujitori] ai lui erau cu el.",
            "22": "Măgărița a văzut îngerul DOMNULUI stând pe drum cu sabia scoasă în mână, așa că măgărița s-a abătut de la drum și a luat-o pe câmp; și Bilam a lovit măgărița ca să o readucă pe drum.",
            "23": "Îngerul DOMNULUI a stat pe cărarea viilor, cu un gard pe o parte și un gard pe cealaltă parte.",
            "24": "Măgărița a văzut îngerul DOMNULUI și s-a tras pe lângă zid și i-a strâns piciorul lui Bilam de zid, iar el a lovit-o din nou.",
            "25": "Îngerul DOMNULUI a trecut mai departe și a stat într-un loc îngust, unde nu era loc să te abați, nici la dreapta, nici la stânga.",
            "26": "Măgărița a văzut îngerul DOMNULUI și s-a ghemuit sub Bilam. Și mânia lui Bilam s-a aprins și a lovit măgărița cu nuiaua.",
            "27": "DOMNUL a deschis gura măgăriței și ea i-a spus lui Bilam: „Ce ți-am făcut oare de m-ai lovit de aceste trei ori?”",
            "28": "Bilam i-a spus măgăriței: „Pentru că m-ai batjocorit! Dacă aș avea o sabie în mână, acum te-aș ucide!”",
            "29": "Măgărița i-a spus lui Bilam: „Nu sunt eu măgărița ta, pe care ai călărit toată viața ta până astăzi? Obișnuiesc eu oare să-ți fac un astfel de lucru?” Și el a spus: „Nu.”",
            "30": "Atunci DOMNUL i-a dezvelit ochii lui Bilam și el a văzut îngerul DOMNULUI stând pe drum cu sabia scoasă în mână. Și s-a aplecat și s-a prosternat cu fața [la pământ].",
            "31": "Îngerul DOMNULUI i-a spus: „Pentru ce ți-ai lovit măgărița de aceste trei ori? Iată, eu am ieșit să te împiedic, căci te-ai grăbit pe drum să mi te împotrivești.",
            "32": "Măgărița m-a văzut și s-a abătut din fața mea de aceste trei ori. Dacă nu s-ar fi abătut din fața mea, pe tine chiar te-aș fi ucis, iar pe ea aș fi lăsat-o să trăiască.”",
            "33": "Bilam i-a spus îngerului DOMNULUI: „Am păcătuit, căci nu am știut că stai în calea mea pe drum. Și acum, dacă e rău în ochii tăi, mă voi întoarce.”",
            "34": "Îngerul DOMNULUI i-a spus lui Bilam: „Mergi cu oamenii, însă doar cuvântul pe care ți-l voi vorbi Eu – doar pe acela îl vei vorbi.” Și Bilam a mers cu căpeteniile lui Balak.",
            "35": "Și Balak a auzit că Bilam venea și i-a ieșit în întâmpinare la orașul Moabului, care este la hotarul Arnonului, la marginea hotarului.",
            "36": "Balak i-a spus lui Bilam: „Oare nu am trimis eu grabnic după tine să te cheme? De ce n-ai venit la mine? Oare nu sunt eu în stare să te cinstesc?”",
            "37": "Și Bilam i-a spus lui Balak: „Iată, am venit acum la tine, [dar] pot eu oare să spun ceva? Doar vorba pe care mi-o va pune Dumnezeu în gură, doar pe aceasta o voi vorbi!”",
            "38": "Bilam a mers cu Balak și au ajuns la Kiriat-Huțot.",
            "39": "Balak a jertfit vite și oi, și a trimis lui Bilam și căpeteniilor care erau cu el.",
            "40": "Și a fost dimineață: Balak l-a luat pe Bilam și l-a urcat pe înălțimile lui Baal și a văzut de acolo latura poporului."
        },
        "22": {
            "0": "Bilam i-a spus lui Balak: „Clădește-mi aici șapte altare și pregătește-mi aici șapte tauri și șapte berbeci.”",
            "1": "Balak a făcut precum vorbise Bilam și Balak și Bilam au adus un taur și un berbec pe [fiecare] altar.",
            "2": "Bilam i-a spus lui Balak: „Stai lângă arderea-de-tot a ta și eu voi merge, poate se va întâmpla că DOMNUL mi se va ivi și lucrul pe care mi-l va arăta ți-l voi zice; și s-a dus singur.”",
            "3": "Dumnezeu l-a întâlnit pe Bilam, care I-a spus: „Cele șapte altare le-am pregătit și am înălțat câte un taur și un berbec pe [fiecare] altar.”",
            "4": "DOMNUL a pus vorbă în gura lui Bilam și a spus: „Întoarce-te la Balak și așa să vorbești.”",
            "5": "[Bilam] s-a întors la el și iată, [Balak] stătea lângă arderea-de-tot a lui, el și toți conducătorii Moabului.",
            "6": "Și și-a rostit pilda și a spus: „Din Aram m-a adus Balak, regele Moabului, din munții de la răsărit: «Vino și blestemă-mi-l pe Iacov și vino și adu mânia peste Israel!»",
            "7": "Cum pot să blestem? Dumnezeu n-a blestemat. Cum pot să mânii? DOMNUL nu-i mânios.",
            "8": "Căci de pe vârful stâncilor îl zăresc, de pe înălțimi îl privesc. Iată-l, un popor sălășluind deoparte și care între neamuri nu-i socotit.",
            "9": "Cine a socotit pulberea lui Iacov sau a numărat [chiar și] un sfert din Israel? Fie ca sufletul meu să moară de moartea celor drepți, fie sfârșitul meu precum al lui!”",
            "10": "Balak i-a spus lui Bilam: „Ce mi-ai făcut? Ca să-i blestemi pe dușmanii mei te-am luat, dar iată, tu chiar i-ai binecuvântat!”",
            "11": "Iar el a răspuns și a spus: „Oare nu ceea ce îmi pune DOMNUL în gură trebuie să am grijă să vorbesc?”",
            "12": "Balak i-a spus: „Mergi, rogu-te, cu mine, în alt loc de unde vei putea să-i vezi; doar că vei vedea doar o latură din el și nu-l vei vedea cu totul; și blestemă-mi-l de acolo.”",
            "13": "Și l-a luat în podișul Țofim, pe vârful Pisga, și a clădit șapte altare și a înălțat un taur și un berbec pe [fiecare] altar.",
            "14": "Și i-a spus lui Balak: „Stai aici lângă arderea-de-tot a ta și eu [voi sta] acolo la întâlnire.”",
            "15": "DOMNUL l-a întâlnit pe Bilam și i-a pus vorbă în gură și a spus: „Întoarce-te la Balak și așa să-i vorbești.”",
            "16": "Și [Bilam] a venit la el și iată-l, stătea lângă arderea-de-tot a sa și conducătorii Moabului erau cu el. Și Balak i-a spus: „Ce a vorbit DOMNUL?”",
            "17": "El și-a rostit pilda și a spus: „Ridică-te, Balak, și ascultă; pleacă-ți urechea la mine, fiul lui Țipor!",
            "18": "Dumnezeu nu e om ca să înșele, nici fiu al omului ca să renunțe. Oare El spune fără a face și vorbește fără a împlini?",
            "19": "Iată, să binecuvântez am primit! El a binecuvântat și eu nu pot întoarce.",
            "20": "El n-a zărit nedreptate în Iacov și necaz n-a văzut contra lui Israel. DOMNUL, Dumnezeul său, este cu el și prietenia regelui este în el.",
            "21": "Dumnezeu i-a scos din Egipt, precum tăria bivolului îi este, căci nu este vrajă în Iacov, nici farmece în Israel.",
            "22": "Chiar acum se spune de Iacov și Israel ce a făcut Dumnezeu.",
            "23": "Priviți poporul, se înalță precum o leoaică și ca un leu se scoală; nu se va culca până nu și va fi devorat prada și sângele celor sfâșiați nu-l va fi băut.”",
            "24": "Balak i-a spus lui Bilam: „Nu-i blestema, dar nici nu-i binecuvânta!”",
            "25": "Și Bilam i-a răspuns și i-a spus lui Balak: „Nu ți-am vorbit eu ție, spunând: «Tot ceea ce DOMNUL va vorbi, așa voi face»?”",
            "26": "Balak i-a spus lui Bilam: „Haide, te rog, te voi duce într-un alt loc; poate va fi acceptat în ochii lui Dumnezeu să mi-l blestemi de acolo.”",
            "27": "Balak l-a dus pe Bilam pe vârful Peorului, care domină peste fața pustiului.",
            "28": "Și Bilam i-a spus lui Balak: „Clădește-mi aici șapte altare și pregătește-mi aici șapte tauri și șapte berbeci.”",
            "29": "Balak a făcut cum spusese Bilam și a înălțat un taur și un berbec pe [fiecare] altar."
        },
        "23": {
            "0": "Bilam a văzut că era bine în ochii DOMNULUI să-l binecuvânteze pe Israel și nu s-a mai dus, ca de celelalte dăți, în căutare de farmece, ci și-a îndreptat fața către deșert.",
            "1": "Bilam și-a ridicat ochii și a văzut pe Israel sălășluind după triburile sale și duhul lui Dumnezeu a venit asupra lui.",
            "2": "Și și-a rostit pilda și a spus: „Rostirea lui Bilam, fiul lui Beor, rostirea omului cu ochiul pătrunzător,",
            "3": "rostirea celui ce aude spusele lui Dumnezeu, care vede viziunea Atotputernicului, prăvălit, dar cu ochii deschiși.",
            "4": "Cât de plăcute sunt corturile tale, Iacov, locuințele tale, Israel!",
            "5": "Ca pâraiele se întind, ca grădini lângă râu, ca aloe plantate de DOMNUL, ca niște cedri lângă apă.",
            "6": "Apă va curge din puțurile lui și sămânța lui va fi la ape mari, regele lui va fi mai presus de Agag și regatul lui se va înălța.",
            "7": "Dumnezeu care l-a scos din Egipt îi este precum coarnele unui bivol. El le va devora pe neamurile care îl asupresc și le va sfărâma oasele, iar săgețile lui îi vor străpunge.",
            "8": "El se ghemuiește, culcat precum un leu, și ca o leoaică – cine îl va scula? Cel care te binecuvântează este binecuvântat și cel care te blestemă este blestemat.”",
            "9": "Mânia lui Balak s-a aprins către Bilam și a bătut din palme. Balak i-a spus lui Bilam: „Să-mi blestemi dușmanii te-am chemat și iată că i-ai binecuvântat din plin de aceste trei ori!",
            "10": "Și acum, fugi la locul tău! Am spus că te voi cinsti, dar iată, DOMNUL te-a oprit de la cinstire.”",
            "11": "Bilam i-a spus lui Balak: „Oare nu am vorbit eu și solilor pe care i-ai trimis la mine, spunând:",
            "12": "«Chiar de mi-ar da Balak casa lui plină cu argint și aur, tot nu pot nesocoti cuvântul DOMNULUI, ca să fac bine sau rău, după inima mea. Ce îmi vorbește DOMNUL, asta voi vorbi»?",
            "13": "Și acum, iată-mă, merg la poporul meu. Vino să-ți dau sfat ce îi va face poporul acesta poporului tău la sfârșitul zilelor.”",
            "14": "Și și-a recitat pilda și a spus: „Rostirea lui Bilam, fiul lui Beor, rostirea omului cu ochiul pătrunzător.",
            "15": "Rostirea celui care aude spusele lui Dumnezeu și știe planurile Preînaltului, care vede viziunea Atotputernicului, prăvălit, dar cu ochii deschiși.",
            "16": "Îl voi vedea, dar nu acum, îl voi privi, dar nu-i aproape. O stea a ieșit din Iacov și un sceptru s-a ridicat din Israel, care va străpunge pe nobilii Moabului și va răsturna toți copiii lui Șet.",
            "17": "Edomul va fi cucerit și Seirul va fi cucerit de dușmanii lui; și Israel va fi biruitor.",
            "18": "Unul din Iacov va domni și va distruge pe cel rămas din oraș.”",
            "19": "L-a văzut pe Amalek și și-a rostit pilda și a spus: „Cel dintâi dintre neamuri este Amalek, dar sfârșitul lui va fi nimicire eternă.”",
            "20": "L-a văzut pe kenit și a rostit pilda și a spus: „Sălașul tău este trainic și săpat în stâncă este cuibul tău.",
            "21": "Căci de pustiit va fi Cain, cât te va înrobi Asiria?”",
            "22": "Și-a rostit pilda și a spus: „O, cine va trăi când El impune astea?",
            "23": "Corăbii de pe coasta din Kitim vor cuceri Asiria și vor cuceri celălalt mal, dar și el va fi nimicit etern.”",
            "24": "Apoi Bilam s-a ridicat, a plecat și s-a întors la locul său, iar Balak a plecat și el pe drumul său."
        },
        "24": {
            "0": "Israel s-a așezat în Șitim și poporul a început să se desfrâneze cu fiicele Moabului.",
            "1": "Ele au chemat poporul la jertfele dumnezeilor lor și poporul a mâncat și s-a prosternat dumnezeilor lor.",
            "2": "Israel s-a alipit de Baal Peor și mânia DOMNULUI s-a aprins împotriva lui Israel.",
            "3": "DOMNUL i-a spus lui Moise: „Ia-i pe toți conducătorii poporului și spânzură-i înaintea DOMNULUI, în fața soarelui, și mânia aprigă a DOMNULUI se va abate de la Israel!",
            "4": "Moise a spus judecătorilor lui Israel: „Fiecare să-și ucidă oamenii care s-au alipit de Baal-Peor.”",
            "5": "Și iată, un bărbat dintre fiii lui Israel a venit și a apropiat de frații lui o midianită, sub ochii lui Moise și sub ochii întregii obști a copiilor lui Israel care plângeau la intrarea Cortului Întâlnirii.",
            "6": "Pinhas, fiul lui Elazar, fiul preotului Aaron, a văzut și s-a ridicat din mijlocul obștii și a luat o suliță în mână.",
            "7": "Și a venit după bărbatul israelit în cort și i-a străpuns pe amândoi, pe bărbatul israelit și pe femeie, prin pântecul ei, și molima s-a oprit de asupra copiilor lui Israel.",
            "8": "Iar cei care au murit în molimă au fost douăzeci și patru de mii.",
            "9": "DOMNUL i-a vorbit lui Moise, spunând:",
            "10": "„Pinhas, fiul lui Elazar, fiul preotului Aaron, a abătut mânia Mea de la copiii lui Israel prin zelul său cu care [a adus] zelul Meu între ei, astfel încât nu i-am nimicit pe copiii lui Israel în zelul Meu.",
            "11": "De aceea, să spui: «Iată-Mă, [Eu] îi dau legământul Meu de pace;",
            "12": "și să fie pentru el și pentru seminția lui după el un legământ de preoție veșnică, pentru că a fost zelos pentru Dumnezeul său și a făcut ispășire pentru copiii lui Israel.»",
            "13": "Iar numele bărbatului israelit ucis, care a fost ucis odată cu femeia midianită, era Zimri, fiul lui Salu, conducător de familie dintre simeoniți.",
            "14": "Și numele femeii midianite ucise era Cozbi, fiica lui Țur, care era conducător de popoare al unei case părintești în Midian.",
            "15": "DOMNUL i-a vorbit lui Moise, spunând:",
            "16": "„Hărțuiți-i pe midianiți și loviți-i,",
            "17": "căci v-au hărțuit prin uneltirile lor pe care le-au uneltit contra voastră prin fapta lui Peor și prin fapta lui Cozbi, fiică de conducător al Midianului, sora lor, care a fost ucisă în ziua molimei [izbucnite] din pricina faptei cu Peor.”"
        },
        "25": {
            "0": "Și a fost după molimă – <br>DOMNUL le-a vorbit lui Moise și lui Elazar, fiul preotului Aaron, spunând:",
            "1": "„Faceți o numărătoare a întregii obști a copiilor lui Israel, de la douăzeci de ani în sus, după casa tatălui lor, toți cei care ies la oaste în Israel.”",
            "2": "Moise și preotul Elazar le-au vorbit în câmpiile Moabului, pe malul Iordanului, vizavi de Ierihon, spunând:",
            "3": "„De la douăzeci de ani în sus, după cum i-a poruncit DOMNUL lui Moise și copiilor lui Israel care ieșeau din țara Egiptului.”",
            "4": "Ruben, întâiul-născut al lui Israel – fiii lui Ruben: Hanoh, familia hanohită; de la Palu, familia paluită;",
            "5": "de la Hețron, familia hețronită; de la Carmi, familia carmită.",
            "6": "Acestea sunt familiile rubenitului; numărul lor a fost de patruzeci și trei de mii șapte sute treizeci.",
            "7": "Și fiii lui Palu: Eliav.",
            "8": "Și fiii lui Eliav: Nemuel și Datan și Aviram – aceiași Datan și Aviram care au fost chemați la adunare, care s-au răsculat împotriva lui Moise și Aaron în ceata lui Korah, când au ațâțat împotriva DOMNULUI.",
            "9": "Și pământul și-a deschis gura și i-a înghițit, pe ei și pe Korah, când a murit ceata, când focul i-a mistuit pe cei două sute cincizeci de oameni și au devenit semn.",
            "10": "Dar fiii lui Korah nu au murit.",
            "11": "Fiii lui Simeon, după familiile lor: de la Nemuel, familia nemuelită; de la Iamin, familia iaminită; de la Iahin, familia iahinită;",
            "12": "de la Zerah, familia zerahită; de la Șaul, familia șaulită.",
            "13": "Acestea sunt familiile simeonitului: douăzeci și două de mii două sute.",
            "14": "Fiii lui Gad, după familiile lor: de la Țefon, familia țefonită; de la Haghi, familia haghită; de la Șuni, familia șunită;",
            "15": "de la Ozni, familia oznită; de la Eri, familia erită;",
            "16": "de la Arod, familia arodită; de la Areli, familia arelită.",
            "17": "Acestea sunt familiile fiilor lui Gad, după numărul lor: patruzeci de mii cinci sute.",
            "18": "Fiii lui Iuda: Er și Onan; iar Er și Onan au murit în țara Canaanului.",
            "19": "Fiii lui Iuda, după familiile lor, au fost: de la Șela, familia șelaită; de la Pereț, familia perețită; de la Zerah, familia zerahită.",
            "20": "Și fiii lui Pereț au fost: de la Hețron, familia hețronită; de la Hamul, familia hamulită.",
            "21": "Acestea sunt familiile lui Iuda, după numărul lor: șaptezeci și șase de mii cinci sute.",
            "22": "Fiii lui Isahar, după familiile lor: de la Tola, familia tolaită; de la Puva, familia punită;",
            "23": "de la Iașuv, familia iașuvită; de la Șimron, familia șimronită.",
            "24": "Acestea sunt familiile lui Isahar, după numărul lor: șaizeci și patru de mii trei sute.",
            "25": "Fiii lui Zevulun, după familiile lor: de la Sered, familia seredită; de la Elon, familia elonită; de la Iahleel, familia iahleelită.",
            "26": "Acestea sunt familiile zevulunitului, după numărul lor: șaizeci de mii cinci sute.",
            "27": "Fiii lui Iosef, după familiile lor: Menașe și Efraim.",
            "28": "Fiii lui Menașe: de la Mahir, familia mahirită; și lui Mahir i s-a născut Ghilad; de la Ghilad, familia ghiladită.",
            "29": "Aceștia sunt fiii lui Ghilad: Iezer, familia iezerită; de la Helek, familia helekită;",
            "30": "și Asriel, familia asrielită; și Sihem, familia sihemită;",
            "31": "și Șemida, familia șemidaită; și Hefer, familia heferită.",
            "32": "Și Țelofhad, fiul lui Hefer, nu a avut fii, ci doar fiice, iar numele fiicelor lui Țelofhad: Mahla și Noa, Hogla, Milca și Tirța.",
            "33": "Acestea sunt familiile lui Menașe, iar numărul lor: cincizeci și două de mii șapte sute.",
            "34": "Aceștia sunt fiii lui Efraim, după familiile lor: de la Șutelah, familia șutelahită; de la Beher, familia beherită; de la Tahan, familia tahanită.",
            "35": "Și aceștia sunt fiii lui Șutelah: de la Eran, familia eranită.",
            "36": "Acestea sunt familiile fiilor lui Efraim, după numărul lor: treizeci și două de mii cinci sute. Aceștia sunt fiii lui Iosef, după familiile lor.",
            "37": "Fiii lui Beniamin, după familiile lor: de la Bela, familia belaită; de la Așbel, familia așbelită; de la Ahiram, familia ahiramită;",
            "38": "de la Șefufam, familia șufamită; de la Hufam, familia hufamită.",
            "39": "Iar fiii lui Bela au fost Ard și Naaman: [Ard,] familia ardită; de la Naaman, familia naamită.",
            "40": "Aceștia sunt fiii lui Beniamin, după familiile lor. Și numărul lor: patruzeci și cinci de mii șase sute.",
            "41": "Aceștia sunt fiii lui Dan, după familiile lor: de la Șuham, familia șuhamită. Acestea sunt familiile lui Dan, după familiile lor.",
            "42": "Toate familiile șuhamite, după numărul lor: șaizeci și patru de mii patru sute.",
            "43": "Fiii lui Așer, după familiile lor: de la Imna, familia imnaită; de la Ișvi, familia ișvită; de la Beria, familia beriită;",
            "44": "de la fiii lui Beria: de la Hever, familia heverită; de la Malkiel, familia malkielită.",
            "45": "Iar numele fiicei lui Așer: Serah.",
            "46": "Acestea sunt familiile fiilor lui Așer, după numărul lor: cincizeci și trei de mii patru sute.",
            "47": "Fiii lui Naftali, după familiile lor: de la Iahțeel, familia iahțeelită; de la Guni, familia gunită;",
            "48": "de la Iețer, familia iețerită; de la Șilem, familia șilemită.",
            "49": "Acestea sunt familiile lui Naftali, după familiile lor și numărul lor: patruzeci și cinci de mii patru sute.",
            "50": "Acestea sunt socotelile fiilor lui Israel: șase sute unu mii șapte sute treizeci.",
            "51": "DOMNUL i-a vorbit lui Moise, spunând:",
            "52": "„Acestora li se va împărți țara ca moștenire, după numărul numelor.",
            "53": "Celui numeros să-i crești moștenirea și celui puțin numeros să-i reduci moștenirea; fiecăruia după numărul lui să i se dea moștenirea.",
            "54": "Numai prin sorți să fie împărțită țara, după numele triburilor părinților lor să moștenească.",
            "55": "După sorți să fie împărțită moștenirea cuiva, între cei numeroși și cei puțin [numeroși].”",
            "56": "Și acestea sunt socotelile leviților, după familiile lor: de la Gherșon, familia gherșonită; de la Kehat, familia kehatită; de la Merari, familia merarită.",
            "57": "Acestea sunt familiile levite: familia livnită, familia hebronită, familia mahlită, familia mușită, familia korahită, iar lui Kehat i s-a născut Amram.",
            "58": "Iar numele soției lui Amram era Ioheved, fiica lui Levi, care i s-a născut lui Levi în Egipt; și ea i i-a născut lui Amram pe Aaron și pe Moise și pe Miriam, sora lor.",
            "59": "Și lui Aaron i s-au născut Nadav și Avihu, Elazar și Itamar.",
            "60": "Iar Nadav și Avihu au murit când au adus foc străin înaintea DOMNULUI.",
            "61": "Numărul lor a fost de douăzeci și trei de mii, toți cei de parte bărbătească de la o lună în sus, căci ei nu au fost numărați între copiii lui Israel, căci lor nu li s-a dat moștenire între copiii lui Israel.",
            "62": "Aceștia sunt cei numărați de Moise și de preotul Elazar, care i-au numărat pe copiii lui Israel în câmpiile Moabului, pe malul Iordanului, vizavi de Ierihon.",
            "63": "Iar dintre aceștia, nu era nimeni din cei numărați de Moise și de preotul Aaron, care număraseră pe copiii lui Israel în deșertul Sinai.",
            "64": "Căci DOMNUL spusese despre ei: „Vor muri negreșit în deșert”; și nu rămăsese nimeni dintre ei, în afară de Caleb, fiul lui Iefune, și de Ioșua, fiul lui Nun."
        },
        "26": {
            "0": "Fiicele lui Țelofhad, fiul lui Hefer, fiul lui Ghilad, fiul lui Mahir, fiul lui Menașe, din familiile lui Menașe, fiul lui Iosef, s-au apropiat – și acestea sunt numele fiicelor lui: Mahla, Noa și Hogla, și Milca și Tirța –",
            "1": "și au stat înaintea lui Moise, înaintea preotului Elazar și înaintea conducătorilor și a întregii obști la intrarea în Cortul Întâlnirii, spunând:",
            "2": "„Tatăl nostru a murit în deșert, dar nu a fost din ceata care s-a adunat împotriva DOMNULUI în ceata lui Korah, ci a murit pentru propriul său păcat; și fii nu a avut.",
            "3": "De ce oare să fie omis numele tatălui nostru din mijlocul familiei lui pentru că nu a avut fiu? Dă-ne [așadar] o moșie între frații tatălui nostru!”",
            "4": "Și Moise a adus pricina lor înaintea DOMNULUI.",
            "5": "Și DOMNUL i-a spus lui Moise astfel:",
            "6": "„Drept vorbesc fiicele lui Țelofhad! Negreșit să le dai o moșie ca moștenire între frații tatălui lor și să faci ca moștenirea tatălui lor să treacă la ele.",
            "7": "Iar copiilor lui Israel să le vorbești, spunând: «Dacă un bărbat va muri și nu are niciun fiu, să faci astfel încât moștenirea lui să treacă la fiica lui.",
            "8": "Iar dacă nu are nici fiică, să dai moștenirea lui fraților săi.",
            "9": "Iar dacă nu are nici frați, să le dai moștenirea sa fraților tatălui său.",
            "10": "Iar dacă nici tatăl lui nu are frați, să dai moștenirea lui rudei sale celei mai apropiate din familia lui și [aceasta] să îl moștenească.» Și să fie aceasta pentru copiii lui Israel ca decret de judecată, după cum i-a poruncit DOMNUL lui Moise.”",
            "11": "DOMNUL i-a spus lui Moise: „Urcă pe acest munte [din] Avarim și vezi țara pe care am dat-o copiilor lui Israel.",
            "12": "O vei vedea și vei fi și tu adunat la poporul tău, precum a fost adunat fratele tău Aaron;",
            "13": "căci v-ați răsculat împotriva vorbei Mele în deșertul Țin, în cearta adunării, să Mă sfințiți prin ape sub ochii lor. Ele erau apele certei la Kadeș, [în] deșertul Țin.”",
            "14": "Moise i-a vorbit DOMNULUI, spunând:",
            "15": "„DOMNUL, Dumnezeul duhurilor a tot trupul, să numească un om peste obște,",
            "16": "care să iasă înaintea lor și care să vină înaintea lor, care să-i scoată și care să-i aducă [înapoi]; și obștea DOMNULUI să nu fie ca o turmă care nu are păstor.”",
            "17": "Și DOMNUL i-a spus lui Moise: „Ia-l la tine pe Ioșua, fiul lui Nun, un om în care este duh, și sprijină-ți mâna asupra lui.",
            "18": "Și pune-l să stea înaintea preotului Elazar și înaintea întregii obști și dă-i poruncă sub ochii lor.",
            "19": "Și pune din măreția ta asupra lui, pentru ca toată obștea copiilor lui Israel să asculte.",
            "20": "Să stea înaintea preotului Elazar, care va cerceta pentru el judecățile <i>urim</i>-ului înaintea DOMNULUI; la vorba lui să iasă și la vorba lui să vină [înapoi], el și toți copiii lui Israel împreună cu el, și toată obștea.”",
            "21": "Și Moise a făcut precum îi poruncise DOMNUL și l-a luat pe Ioșua și l-a pus să stea înaintea preotului Elazar și înaintea întregii obști.",
            "22": "Și și-a sprijinit mâinile asupra lui și i-a poruncit, după cum vorbise DOMNUL, prin Moise."
        },
        "27": {
            "0": "DOMNUL i-a vorbit lui Moise, spunând:",
            "1": "„Poruncește[-le] copiilor lui Israel și spune-le: «Ofranda Mea, hrana Mea pentru focurile Mele, aroma plăcută pentru Mine, să aveți grijă să o aduceți pentru Mine la sorocul ei.»",
            "2": "Și să le spui: «Aceasta este jertfa mistuită de foc pe care să o aduceți DOMNULUI: miei în primul an de viață, fără meteahnă, doi pe zi – ardere-de-tot necontenită.",
            "3": "Un miel să-l faci dimineață și al doilea miel să-l faci pe înserat;",
            "4": "și o zecime de <i>efa</i> de făină fină ca prinos frământat cu un sfert de <i>hin</i> de untdelemn presat.",
            "5": "Este o ofrandă necontenită, făcută [și] la Muntele Sinai, ca aromă plăcută – o jertfă mistuită de foc pentru DOMNUL.",
            "6": "Și libația ei: un sfert de <i>hin</i> pentru un miel, turnată pe sfântul [altar], o libație de băutură tare pentru DOMNUL.",
            "7": "Și al doilea miel să îl faci pe înserat; precum prinosul de dimineață și precum libația sa să [le] faci, o jertfă mistuită de foc, o aromă plăcută DOMNULUI.",
            "8": "Iar în ziua de Șabat: doi miei în primul an de viață, fără meteahnă, și două zecimi de <i>efa</i> de făină fină, ca prinos, frământată cu untdelemn; și libația ei.",
            "9": "Arderea-de-tot pentru Șabat, în propriul ei Șabat, în plus față de arderea-de-tot necontenită; și libația ei.",
            "10": "Iar la lunile voastre noi, să aduceți o ardere-de-tot DOMNULUI: doi tăurași și un berbec, șapte miei în primul an de viață, fără meteahnă.",
            "11": "Și trei zecimi de <i>efa</i> de făină fină, ca prinos frământat cu untdelemn, pentru fiecare taur; și două zecimi de <i>efa</i> de făină fină ca prinos frământat cu untdelemn, pentru fiecare berbec;",
            "12": "și câte o zecime de <i>efa</i> de făină fină ca prinos frământat cu untdelemn, pentru fiecare miel – o ardere-de-tot, o aromă plăcută, o ofrandă mistuită de foc pentru DOMNUL.",
            "13": "Și libațiile lor: o jumătate de <i>hin</i> de vin pentru un taur, o treime de <i>hin</i> pentru un berbec și un sfert de <i>hin</i> pentru un miel – aceasta este arderea-de-tot a [fiecărei] luni, în propria sa lună, pentru lunile anului.",
            "14": "Și un țap ca jertfă de păcat pentru DOMNUL, în plus față de arderea-de-tot necontenită să fie făcută; și libația ei.",
            "15": "Iar în prima lună, în a paisprezecea zi a lunii este [jertfa de] Paște pentru DOMNUL.",
            "16": "Iar în a cincisprezecea zi a lunii acesteia este sărbătoare; timp de șapte zile să se mănânce azime.",
            "17": "În prima zi este o convocare sfântă, să nu faceți nicio muncă lucrativă.",
            "18": "Și să aduceți o jertfă mistuită de foc, o ardere-de-tot pentru DOMNUL: doi tăurași și un berbec, șapte miei în primul an de viață, fără meteahnă să fie, pentru voi.",
            "19": "Și prinosul lor: făină fină frământată cu untdelemn și trei zecimi de <i>efa</i> pentru un taur și două zecimi de <i>efa</i> pentru un berbec să faceți.",
            "20": "O zecime de <i>efa</i> să faci pentru fiecare miel din cei șapte miei.",
            "21": "Și un țap ca jertfă de păcat, să facă ispășire pentru voi.",
            "22": "În plus față de arderea-de-tot de dimineață, care este pentru arderea-de-tot necontenită, să faceți acestea.",
            "23": "Ca acestea să faceți în [fiecare] zi din cele șapte zile: hrană, jertfă mistuită de foc, o aromă plăcută DOMNULUI, în plus față de arderea-de-tot necontenită să fie făcută; și libația ei.",
            "24": "Iar în ziua a șaptea, să fie o convocare sfântă pentru voi, nicio muncă lucrativă să nu faceți.",
            "25": "Iar în ziua primelor roade, când aduceți un prinos nou DOMNULUI la [Sărbătoarea] Săptămânilor voastre, să fie pentru voi o convocare sfântă; să nu faceți nicio muncă lucrativă.",
            "26": "Să aduceți o ardere-de-tot ca aromă plăcută pentru DOMNUL: doi tăurași, un berbec, șapte miei în primul an de viață.",
            "27": "Și prinosul lor: făină fină frământată cu untdelemn – trei zecimi de <i>efa</i> pentru fiecare taur, două zecimi de <i>efa</i> pentru fiecare berbec,",
            "28": "câte o zecime de <i>efa</i> pentru fiecare miel din cei șapte miei,",
            "29": "un țap, ca să facă ispășire pentru voi.",
            "30": "În plus față de arderea-de-tot necontenită și de prinosul ei să aduceți, fără meteahnă să fie pentru voi; și libațiile lor."
        },
        "28": {
            "0": "Iar în luna a șaptea, în prima [zi] a lunii, să aveți o convocare sfântă; să nu faceți nicio muncă lucrativă; o zi de sunat din corn să fie pentru voi.",
            "1": "Și să faceți o ardere-de-tot ca aromă plăcută DOMNULUI: un tăuraș, un berbec, șapte miei în primul an de viață, fără meteahnă.",
            "2": "Și prinosul lor: făină fină frământată cu untdelemn – trei zecimi de <i>efa</i> pentru un taur, două zecimi de <i>efa</i> pentru un berbec;",
            "3": "și o zecime de <i>efa</i> pentru fiecare miel din cei șapte miei.",
            "4": "Și un țap [ca] jertfă de păcat, ca să facă ispășire pentru voi.",
            "5": "În plus față de arderea-de-tot a lunii, prinosul ei, arderea-de-tot necontenită, prinosul ei și libațiile lor, după legea lor, ca aromă plăcută, o jertfă mistuită de foc pentru DOMNUL.",
            "6": "Iar în a zecea [zi] a acestei luni a șaptea să aveți o convocare sfântă și să vă privați pe voi înșivă; nicio muncă să nu faceți.",
            "7": "Și să aduceți o ardere-de-tot DOMNULUI, o aromă plăcută: un tăuraș, un berbec, șapte miei în primul an de viață, fără meteahnă să fie pentru voi.",
            "8": "Și prinosul lor: făină fină frământată cu untdelemn – trei zecimi de <i>efa</i> pentru taur, două zecimi de <i>efa</i> pentru unicul berbec;",
            "9": "câte o zecime de <i>efa</i> pentru fiecare miel din cei șapte miei.",
            "10": "Un țap ca jertfă de păcat, în plus față de jertfa de păcat de ispășire și de arderea-de-tot necontenită, cu prinosul său și libațiile lor.",
            "11": "Iar în ziua a cincisprezecea a lunii a șaptea să aveți o convocare sfântă, să nu faceți nicio muncă lucrativă; și să celebrați o sărbătoare pentru DOMNUL șapte zile.",
            "12": "Să aduceți o ardere-de-tot, o jertfă mistuită de foc, o aromă plăcută DOMNULUI: treisprezece tăurași, doi berbeci, paisprezece miei în primul an de viață, fără meteahnă să fie.",
            "13": "Și prinosul lor: făină fină frământată cu untdelemn – trei zecimi de <i>efa</i> pentru fiecare taur din cei treisprezece tauri, două zecimi de <i>efa</i> pentru fiecare berbec din cei doi berbeci;",
            "14": "și câte o zecime de <i>efa</i> pentru fiecare miel din cei paisprezece miei.",
            "15": "Și un țap ca jertfă de păcat, în plus față de arderea-de-tot necontenită, prinosul ei și libația ei.",
            "16": "Iar în a doua zi: doisprezece tăurași, doi berbeci, paisprezece miei în primul an de viață, fără meteahnă.",
            "17": "Și prinosul lor și libațiile lor pentru tauri, pentru berbeci și pentru miei, după numărul lor, după lege.",
            "18": "Și un țap [ca] jertfă de păcat, în plus față de arderea-de-tot necontenită și prinosul ei și libațiile lor.",
            "19": "Iar în a treia zi: unsprezece tauri, doi berbeci, paisprezece miei în primul an de viață, fără meteahnă.",
            "20": "Și prinosul lor și libațiile lor pentru tauri, pentru berbeci și pentru miei, după numărul lor, după lege.",
            "21": "Și un țap [ca] jertfă de păcat, în plus față de arderea-de-tot necontenită și prinosul ei și libația ei.",
            "22": "Iar în a patra zi: zece tauri, doi berbeci, paisprezece miei în primul an de viață, fără meteahnă.",
            "23": "Și prinosul lor și libațiile lor pentru tauri, pentru berbeci și pentru miei, după numărul lor, după lege.",
            "24": "Și un țap [ca] jertfă de păcat, în plus față de arderea-de-tot necontenită, prinosul ei și libația ei.",
            "25": "Iar în a cincea zi: nouă tauri, doi berbeci, paisprezece miei în primul an de viață, fără meteahnă.",
            "26": "Și prinosul lor și libațiile lor pentru tauri, pentru berbeci și pentru miei, după numărul lor, după lege.",
            "27": "Și un țap [ca] jertfă de păcat, în plus față de arderea-de-tot necontenită și prinosul ei și libația ei.",
            "28": "Iar în a șasea zi: opt tauri, doi berbeci, paisprezece miei în primul an de viață, fără meteahnă.",
            "29": "Și prinosul lor și libațiile lor pentru tauri, pentru berbeci și pentru miei, după numărul lor, după lege.",
            "30": "Și un țap [ca] jertfă de păcat, în plus față de arderea-de-tot necontenită, prinosul ei și libația ei.",
            "31": "Iar în a șaptea zi: șapte tauri, doi berbeci, paisprezece miei în primul an de viață, fără meteahnă.",
            "32": "Și prinosul lor și libațiile lor pentru tauri, pentru berbeci și pentru miei, după numărul lor, după legea lor.",
            "33": "Și un țap [ca] jertfă de păcat, în plus față de arderea-de-tot necontenită, prinosul ei și libația ei.",
            "34": "În a opta zi să aveți o opreliște, nicio muncă lucrativă să nu faceți.",
            "35": "Să aduceți ardere-de-tot, jertfă mistuită de foc, aromă plăcută DOMNULUI: un taur, un berbec, șapte miei în primul an de viață, fără meteahnă.",
            "36": "Prinosul lor și libațiile lor: pentru taur, pentru berbec și pentru miei, după numărul lor, după lege.",
            "37": "Și un țap jertfă de păcat, în plus față de arderea-de-tot necontenită și prinosul ei și libația ei.",
            "38": "Acestea să le faceți DOMNULUI la soroacele voastre, pe lângă făgăduințele voastre și promisiunile voastre la arderile-de-tot ale voastre și prinoasele voastre, și libațiile voastre, și jertfele voastre de pace.”"
        },
        "29": {
            "0": "Și Moise le-a spus copiilor lui Israel întocmai cum îi poruncise DOMNUL lui Moise.",
            "1": "Și Moise le-a vorbit conducătorilor triburilor copiilor lui Israel, spunând: „Acesta este lucrul pe care l-a poruncit DOMNUL:",
            "2": "«Un bărbat, dacă va face o făgăduință DOMNULUI sau va jura un jurământ, luând asupra sa o interdicție, să nu-și profaneze cuvântul; întocmai cum iese din gura lui să înfăptuiască.",
            "3": "Iar o femeie, când va face o făgăduință DOMNULUI și își asumă o interdicție în casa tatălui ei, în tinerețea ei,",
            "4": "iar tatăl ei îi aude făgăduința sau interdicția pe care și-a asumat-o și tatăl ei rămâne tăcut față de ea, orice făgăduință a ei va fi valabilă și orice interdicție pe care și-a asumat-o va fi valabilă.",
            "5": "Dar dacă tatăl ei o va opri în ziua când o aude, toate făgăduințele ei și toate interdicțiile ei pe care și le-a asumat nu vor fi valabile; iar DOMNUL o va ierta, căci tatăl ei a oprit-o.",
            "6": "Și dacă ea se va mărita cu un bărbat și făgăduințele ei vor fi fost asupra ei, sau o rostire a buzelor ei prin care și-a asumat o interdicție,",
            "7": "și soțul ei aude, dar în ziua când aude rămâne tăcut față de ea – atunci făgăduințele ei vor fi valabile și interdicțiile pe care și le-a asumat vor fi valabile.",
            "8": "Dar dacă, în ziua când soțul ei aude, o va opri – atunci îi va revoca făgăduința care este asupra ei și rostirea buzelor ei prin care și-a asumat o interdicție, și DOMNUL o va ierta.",
            "9": "Dar făgăduința unei văduve sau al unei divorțate – orice interdicție pe care și-a asumat-o – va fi valabilă pentru ea.",
            "10": "Dar dacă a făgăduit sau și-a asumat o interdicție printr-un jurământ, cât timp era în casa soțului ei,",
            "11": "și soțul ei a auzit și a rămas tăcut față de ea, [adică] nu o oprește, atunci toate făgăduințele ei vor fi valabile și orice interdicție pe care și-a asumat-o va fi valabilă.",
            "12": "Dar dacă soțul ei le va revoca în ziua în care aude, orice a ieșit de pe buzele ei legat de făgăduințele ei sau de interdicțiile pe care și le-a asumat nu va fi valabil; soțul ei le-a revocat și DOMNUL o va ierta.",
            "13": "Orice făgăduință și orice jurământ de interdicție prin care [ea] se priva – soțul ei le poate confirma și soțul ei le poate revoca.",
            "14": "Iar dacă soțul ei va tăcea față de ea de la o zi la alta – el îi va fi confirmat toate făgăduințele; sau toate interdicțiile care sunt asupra ei le va fi confirmat, căci a tăcut față de ea în ziua în care a auzit-o.",
            "15": "Dar dacă el le revocă după ce a auzit-o, îi va purta greșeala.»”",
            "16": "Acestea sunt decretele pe care i le-a poruncit DOMNUL lui Moise, între un bărbat și soția lui, între un tată și fiica lui, în tinerețea ei, în casa tatălui ei."
        },
        "30": {
            "0": "DOMNUL i-a vorbit lui Moise, spunând:",
            "1": "„Împlinește răzbunarea copiilor lui Israel față de midianiți, apoi vei fi adunat la poporul tău.”",
            "2": "Și Moise a vorbit poporului, spunând: „Să înarmați dintre voi oameni pentru oaste, ca să fie asupra Midianului și să aducă răzbunarea DOMNULUI împotriva Midianului.",
            "3": "O mie din fiecare trib, o mie din fiecare trib, pentru toate triburile lui Israel, să-i trimiteți la oaste.”",
            "4": "Astfel că dintre miile lui Israel, o mie din fiecare trib au fost trimiși – douăsprezece mii [în total] – înarmați pentru oaste.",
            "5": "Moise i-a trimis la oaste, o mie din fiecare trib, pe ei și pe Pinhas, fiul preotului Elazar, la oaste, cu ustensilele sfinte și trâmbițele pentru sunat în mâna sa.",
            "6": "Ei s-au luptat cu Midianul, precum îi poruncise DOMNUL lui Moise, și i-au omorât pe toți cei de parte bărbătească.",
            "7": "Iar pe regii Midianului – pe Evi, pe Rekem, pe Țur, pe Hur și pe Reva, pe cei cinci regi ai Midianului – i-au omorât odată cu cei răpuși; iar pe Bilam, fiul lui Beor, l-au ucis cu sabia.",
            "8": "Copiii lui Israel au capturat femeile Midianului și pruncii lor; și toate vitele lor și toate turmele și toată avuția lor le-au prădat.",
            "9": "Și toate orașele în care erau ei așezați și toate sălașurile lor le-au ars în foc.",
            "10": "Au luat toată prada și toți prizonierii dintre oameni și dobitoace.",
            "11": "Și au adus la Moise și la preotul Elazar și la obștea copiilor lui Israel, prizonierii, cele capturate și prada, în tabără, în câmpiile Moabului care erau pe malul Iordanului, vizavi de Ierihon.",
            "12": "Moise, preotul Elazar și toți conducătorii obștii le-au ieșit în întâmpinare în afara taberei.",
            "13": "Și Moise s-a mâniat pe conducătorii armatei, pe căpeteniile peste mii și pe căpeteniile peste sute, care veneau de la oastea [întoarsă] din război.",
            "14": "Și Moise le-a spus: „Ați lăsat să trăiască tot ce este de parte femeiască!?",
            "15": "Iată, ele au fost cele care i-au provocat pe copiii lui Israel, după vorba lui Bilam, să comită trădare împotriva DOMNULUI în fapta cu Peor, și a fost molima în obștea DOMNULUI.",
            "16": "Așa că acum, omorâți pe oricine de parte bărbătească dintre copii; iar pe orice femeie care [poate] să cunoască bărbat, culcându-se cu un bărbat, să o omorâți.",
            "17": "Dar toate pruncele dintre femei, care nu au cunoscut culcatul cu un bărbat, lăsați-le în viață pentru voi.",
            "18": "Iar voi faceți-vă tabăra afară din tabără vreme de șapte zile; oricine a omorât pe cineva sau a atins un trup mort, să vă curățiți în ziua a treia și în ziua a șaptea, voi și prizonierii voștri.",
            "19": "Iar orice haină, orice obiect din piele, orice [lucru] făcut din [ceea ce se obține de la] capre și orice vas de lemn să-l curățiți.”",
            "20": "Preotul Elazar le-a spus ostașilor care veniseră la război: „Acesta este decretul Legii, pe care DOMNUL i l-a poruncit lui Moise:",
            "21": "«Doar aurul și argintul, arama, fierul, cositorul și plumbul,",
            "22": "orice lucru ce [poate] intra în foc, să-l treceți prin foc și va fi curățit, însă trebuie să fie curățit cu apa de lustrație; iar orice nu trece prin foc, să-l treceți prin apă.",
            "23": "Să vă spălați hainele în ziua a șaptea și veți deveni curați; și apoi veți putea intra în tabără.»”",
            "24": "Și DOMNUL i-a spus lui Moise astfel:",
            "25": "„Fă numărătoarea celor capturați, oameni și dobitoace – tu și preotul Elazar și căpeteniile părinților obștii.",
            "26": "Și împarte pe jumătate prada, între cei care au luat parte la război, care au ieșit la oaste, și întreaga obște.",
            "27": "Și să ridici un tribut pentru DOMNUL dintre războinicii care ies la oaste, [câte] un suflet din cinci sute, dintre oameni și dintre vite și dintre măgari și din turme.",
            "28": "Din jumătatea lor să luați și să dai preotului Elazar – donația DOMNULUI.”",
            "29": "Iar din jumătatea [destinată] copiilor lui Israel să iei unul scos din cincizeci, dintre oameni, din cirezi, dintre măgari, din turme – din toate dobitoacele – și să le dai leviților, păzitorilor sarcinii Tabernacolului DOMNULUI.",
            "30": "Iar Moise și preotul Elazar au făcut precum îi poruncise DOMNUL lui Moise.",
            "31": "Prada, în plus față de captura pe care o capturaseră oștenii, a fost: oi – șase sute șaptezeci și cinci de mii;",
            "32": "și vite – șaptezeci și două de mii;",
            "33": "și măgari – șaizeci și una de mii;",
            "34": "și ființe umane, dintre femeile care nu [puteau] să se culce cu bărbat, toate sufletele: treizeci și două de mii.",
            "35": "Iar jumătatea care era partea celor care ieșiseră la oaste, a fost: numărul oilor a fost trei sute treizeci și șapte de mii cinci sute;",
            "36": "și tributul către DOMNUL din turme a fost șase sute șaptezeci și cinci.",
            "37": "Și vitele au fost treizeci și șase de mii; iar tributul către DOMNUL: șaptezeci și două.",
            "38": "Și măgari – treizeci de mii cinci sute; iar tributul lor către DOMNUL: șaizeci și unu.",
            "39": "Și ființe umane: șaisprezece mii; iar tributul lor către DOMNUL: treizeci și două de persoane.",
            "40": "Și Moise i-a dat preotului Elazar tributul donației DOMNULUI, precum îi poruncise DOMNUL lui Moise.",
            "41": "Iar din jumătatea copiilor lui Israel, pe care o înjumătățise Moise de la bărbații ostași,",
            "42": "jumătatea [prăzii] obștii a fost: dintre oi: trei sute treizeci și șapte de mii cinci sute;",
            "43": "și vite: treizeci și șase de mii;",
            "44": "și măgari: treizeci de mii cinci sute;",
            "45": "și ființe umane: șaisprezece mii.",
            "46": "Din jumătatea copiilor lui Israel, Moise a luat pe [fiecare] al cincizecilea dintre oameni și dintre dobitoace și li le-a dat leviților, păzitorii sarcinii Tabernacolului DOMNULUI, precum îi poruncise DOMNUL lui Moise.",
            "47": "Și căpeteniile peste miile oștirilor, ofițerii peste mii și ofițerii peste sute, s-au apropiat de Moise.",
            "48": "Și i-au spus lui Moise: „Slujitorii tăi au făcut un recensământ al oștenilor care sunt sub comanda noastră și nu lipsește dintre ei nimeni.",
            "49": "Am adus o ofrandă pentru DOMNUL, fiecare ce a găsit: un vas de aur, o brățară pentru gleznă sau o brățară pentru mână, un inel, un cercel sau o broșă – ca să se facă ispășire pentru sufletele noastre înaintea DOMNULUI.”",
            "50": "Moise și preotul Elazar au luat de la ei aurul, toate obiectele făurite [din aur].",
            "51": "Tot aurul donației pe care îl ridicaseră pentru DOMNUL a fost de șaisprezece mii șapte sute cincizeci de sicli, de la ofițerii peste mii și de la ofițerii peste sute.",
            "52": "Oștenii prădaseră fiecare pentru sine.",
            "53": "Moise și preotul Elazar au luat aurul de la ofițerii peste mii și peste sute și l-au adus la Cortul Întâlnirii – aducere-aminte pentru copiii lui Israel, înaintea DOMNULUI."
        },
        "31": {
            "0": "Iar fiii lui Ruben și fiii lui Gad aveau turme din belșug, foarte multe. Ei au văzut ținutul Iazerului și ținutul Ghiladului și iată, locul era un loc [bun] pentru turme.",
            "1": "Și au venit fiii lui Gad și fiii lui Ruben și i-au spus lui Moise și preotului Elazar și conducătorilor obștii astfel:",
            "2": "„Atarot și Divon și Iazer și Nimra și Heșbon și Elalei și Sevam și Nevo și Beon –",
            "3": "ținutul pe care DOMNUL l-a lovit înaintea obștii lui Israel – este un ținut [bun] pentru turme, și slujitorii tăi au turme.”",
            "4": "Și au spus: „Dacă am găsit trecere în ochii tăi, să se dea acest pământ slujitorilor tăi drept posesiune; nu ne trece Iordanul.”",
            "5": "Moise le-a spus fiilor lui Gad și fiilor lui Ruben: „Oare [se cuvine ca] frații voștri să meargă la luptă și voi să stați aici?",
            "6": "Și de ce descurajați inima copiilor lui Israel de la a trece în țara pe care DOMNUL le-a dat-o?",
            "7": "Tot așa au făcut [și] părinții voștri, când i-am trimis din Kadeș Barnea să vadă țara.",
            "8": "Au urcat până la valea Eșkol și au văzut țara și au descurajat inima copiilor lui Israel, ca să nu vină în țara pe care DOMNUL le-a dat-o.",
            "9": "Și mânia DOMNULUI s-a aprins în ziua aceea și El a jurat, spunând:",
            "10": "„Dacă acești oameni care au urcat din Egipt, de la douăzeci de ani în sus, vor vedea pământul pe care l-am jurat lui Avraham, Isaac și Iacov!... căci nu M-au urmat pe deplin,",
            "11": "în afară de Caleb, fiul lui Iefune, kenizitul, și de Ioșua, fiul lui Nun, căci ei L-au urmat pe deplin pe DOMNUL.”",
            "12": "Mânia DOMNULUI s-a aprins contra lui Israel și i-a făcut să rătăcească în deșert patruzeci de ani, până ce s-a sfârșit toată generația care a făcut rău în ochii DOMNULUI.",
            "13": "Și iată, v-ați ridicat în locul părinților voștri, grup de oameni păcătoși, ca să sporiți mânia arzătoare a DOMNULUI contra lui Israel.",
            "14": "Căci dacă vă veți întoarce de la El, El va lăsa iarăși [poporul] să zacă în deșert și veți distruge tot acest popor.”",
            "15": "Ei s-au apropiat de el și i-au spus: „Țarcuri de turme vom construi pentru turmele noastre aici și orașe pentru pruncii noștri.",
            "16": "Ne vom înarma degrabă în fruntea copiilor lui Israel până îi vom aduce la locul lor, iar pruncii noștri vor sta în orașele fortificate, dinaintea locuitorilor țării.",
            "17": "Nu ne vom întoarce la casele noastre până când copiii lui Israel nu vor moșteni, fiecare, moștenirea sa.",
            "18": "Căci nu vom moșteni cu ei dincolo de Iordan și nici mai departe, căci moștenirea noastră a venit la noi pe malul de răsărit al Iordanului.”",
            "19": "Moise le-a spus: „Dacă faceți acest lucru, dacă vă înarmați de luptă înaintea DOMNULUI,",
            "20": "și orice [om] înarmat dintre voi va trece Iordanul înaintea DOMNULUI, până când El Își va izgoni dușmanii dinaintea Sa,",
            "21": "și țara va fi cucerită înaintea DOMNULUI, și apoi vă veți întoarce – atunci veți fi fără vină înaintea DOMNULUI și înaintea lui Israel, iar țara aceasta vă va fi posesiune înaintea DOMNULUI.",
            "22": "Dar dacă nu veți face așa, iată, păcătuiți înaintea DOMNULUI; luați aminte de păcatul vostru care vă va găsi.",
            "23": "Construiți-vă cetăți pentru pruncii voștri și țarcuri pentru turmele voastre și faceți ce v-a ieșit din gură.”",
            "24": "Fiii lui Gad și fiii lui Ruben i-au spus lui Moise astfel: „Slujitorii tăi vor face [întocmai] cum le poruncește stăpânul meu.",
            "25": "Pruncii noștri, soțiile noastre, turmele noastre și toate dobitoacele noastre vor fi acolo în cetățile Ghiladului.",
            "26": "Iar slujitorii tăi vor trece, toți cei înarmați din oaste, înaintea DOMNULUI, la luptă, precum vorbește stăpânul meu.”",
            "27": "Moise a poruncit despre ei preotului Elazar, lui Ioșua, fiul lui Nun, și căpeteniilor părinților de triburi din copiii lui Israel.",
            "28": "Și Moise le-a spus: „Dacă fiii lui Gad și fiii lui Ruben vor trece Iordanul cu voi – fiecare [om] înarmat de luptă înaintea DOMNULUI – și țara va fi cucerită înaintea voastră, atunci să le dați ținutul Ghiladului ca posesiune.",
            "29": "Dar dacă nu trec dincolo, înarmați, cu voi, atunci vor lua posesiunea între voi, în țara Canaanului.”",
            "30": "Fiii lui Gad și fiii lui Ruben au răspuns, spunând: „Ceea ce DOMNUL a vorbit slujitorilor tăi, așa vom face.",
            "31": "Vom trece înarmați, înaintea DOMNULUI, în țara Canaanului, și a noastră va fi posesiunea moștenirii noastre, dincolo de Iordan.”",
            "32": "Astfel că Moise le-a dat fiilor lui Gad și fiilor lui Ruben și unei jumătăți din tribul lui Menașe, fiul lui Iosef, regatul lui Sihon, regele amorit, și regatul lui Og, regele Bașanului, pământul cu orașele lui din hotarele lui, orașele de pe pământul dimprejur.",
            "33": "Și fiii lui Gad au construit Divon și Atarot și Aroer",
            "34": "și Atrot Șofan și Iazer și Iogbeha",
            "35": "și Bet-Nimra și Bet-Haran, orașe fortificate și țarcuri pentru turme.",
            "36": "Și fiii lui Ruben au construit Heșbon și Elalei și Kiriataim",
            "37": "și Nevo și Baal-Meon, cu nume schimbate, și Sivma; și au înlocuit cu [alte] nume numele orașelor pe care le construiseră.",
            "38": "Fiii lui Mahir, fiul lui Menașe, au mers în Ghilad și l-au cucerit și i-au alungat pe amoriții care se aflau în el.",
            "39": "Moise a dat Ghiladul lui Mahir, fiul lui Menașe, și el s-a așezat în el.",
            "40": "Iar Iair, fiul lui Menașe, a mers și a cucerit satele lor și le-a numit Havot-Iair.",
            "41": "Și Novah a mers și a cucerit Kenat și suburbiile sale și l-a numit Novah, după numele lui."
        },
        "32": {
            "0": "Acestea sunt călătoriile copiilor lui Israel care au ieșit din țara Egiptului, după oștirile lor, sub conducerea lui Moise și Aaron.",
            "1": "Moise a consemnat ieșirile lor, după călătoriile lor, după vorba DOMNULUI, și acestea au fost călătoriile lor, după ieșirile lor:",
            "2": "Au pornit din Ramses în prima lună, în a cincisprezecea zi a primei luni – în ziua de după ofranda de Paște – copiii lui Israel au ieșit cu mână ridicată, sub ochii întregului Egipt.",
            "3": "Iar egiptenii îi îngropau pe cei pe care îi lovise DOMNUL, toți întâii-născuți; iar împotriva dumnezeilor lor, DOMNUL a făcut judecăți.",
            "4": "Copiii lui Israel au pornit din Ramses și au poposit în Sucot.",
            "5": "Au pornit din Sucot și au poposit în Etam, care este la marginea deșertului.",
            "6": "Au pornit din Etam și [poporul] s-a întors la Pi-Hahirot, care este înaintea lui Baal Țefon, și au poposit înaintea Migdolului.",
            "7": "Au pornit de dinaintea Hirotului și au trecut prin mijlocul Mării spre deșert; au mers cale de trei zile în deșertul Etam și au poposit în Mara.",
            "8": "Au pornit din Mara și au ajuns în Elim; iar în Elim erau douăsprezece izvoare de apă și șaptezeci de palmieri; și au poposit acolo.",
            "9": "Au pornit din Elim și au poposit lângă Marea Trestiilor.",
            "10": "Au pornit de la Marea Trestiilor și au poposit în deșertul Sin.",
            "11": "Au pornit din deșertul Sin și au poposit în Dofka.",
            "12": "Au pornit din Dofka și au poposit în Aluș.",
            "13": "Au pornit din Aluș și au poposit în Refidim, și acolo nu era apă pentru ca poporul să bea.",
            "14": "Au pornit din Refidim și au poposit în deșertul Sinai.",
            "15": "Au pornit din deșertul Sinai și au poposit în Kivrot-Hataava.",
            "16": "Au pornit din Kivrot-Hataava și au poposit în Hațerot.",
            "17": "Au pornit din Hațerot și au poposit în Ritma.",
            "18": "Au pornit din Ritma și au poposit în Rimon Pereț.",
            "19": "Au pornit din Rimon Pereț și au poposit în Livna.",
            "20": "Au pornit din Livna și au poposit în Risa.",
            "21": "Au pornit din Risa și au poposit în Kehelata.",
            "22": "Au pornit din Kehelata și au poposit la muntele Șefer.",
            "23": "Au pornit de la muntele Șefer și au poposit în Harada.",
            "24": "Au pornit din Harada și au poposit în Makhelot.",
            "25": "Au pornit din Makhelot și au poposit în Tahat.",
            "26": "Au pornit din Tahat și au poposit în Terah.",
            "27": "Au pornit din Terah și au poposit în Mitka.",
            "28": "Au pornit din Mitka și au poposit în Hașmona.",
            "29": "Au pornit din Hașmona și au poposit în Moserot.",
            "30": "Au pornit din Moserot și au poposit în Benei-Iaakan.",
            "31": "Au pornit din Benei-Iaakan și au poposit în Hor Haghidgad.",
            "32": "Au pornit din Hor Haghidgad și au poposit în Iotvata.",
            "33": "Au pornit din Iotvata și au poposit în Avrona.",
            "34": "Au pornit din Avrona și au poposit în Ețion Gaver.",
            "35": "Au pornit din Ețion-Gaver și au poposit în deșertul Țin, care este Kadeș.",
            "36": "Au pornit din Kadeș și au poposit la Muntele Hor, la marginea țării Edomului.",
            "37": "Preotul Aaron a urcat pe Muntele Hor, după vorba DOMNULUI, și a murit acolo în anul al patruzecilea de la ieșirea copiilor lui Israel din țara Egiptului, în luna a cincea, în prima [zi] a lunii.",
            "38": "Iar Aaron avea o sută douăzeci și trei de ani când a murit la Muntele Hor.",
            "39": "Canaanitul, regele Aradului, care locuia la miazăzi, în țara Canaanului, a auzit de venirea copiilor lui Israel.",
            "40": "Au pornit de la Muntele Hor și au poposit în Țalmona.",
            "41": "Au pornit din Țalmona și au poposit în Punon.",
            "42": "Au pornit din Punon și au poposit în Ovot.",
            "43": "Au pornit din Ovot și au poposit în Iiei-Haavarim, la hotarul Moabului.",
            "44": "Au pornit din Iim și au poposit în Divon-Gad.",
            "45": "Au pornit din Divon-Gad și au poposit în Almon-Divlataima.",
            "46": "Au pornit din Almon-Divlataima și au poposit la munții Avarim, înainte de Nevo.",
            "47": "Au pornit de la munții Avarim și au poposit în câmpiile Moabului, pe malul Iordanului, vizavi de Ierihon.",
            "48": "Au poposit lângă Iordan, de la Bet-Haieșimot până în Avel Hașitim, în câmpiile Moabului.",
            "49": "DOMNUL i-a vorbit lui Moise în câmpiile Moabului, pe malul Iordanului, vizavi de Ierihon, spunând:",
            "50": "„Vorbește copiilor lui Israel și spune-le: «Când treceți Iordanul către țara Canaanului,",
            "51": "să alungați pe toți locuitorii țării dinaintea voastră și să le distrugeți toate pietrele de prosternare, toți idolii turnați să le distrugeți și toate înălțimile lor să le sfărâmați.",
            "52": "Să luați în stăpânire țara și să vă așezați în ea, căci vouă v-am dat țara ca să o moșteniți.",
            "53": "Să împărțiți țara ca moștenire familiilor voastre prin sorți: celor mulți să le măriți moștenirea și celor puțini să le micșorați moștenirea; acolo unde vor cădea sorții să fie [moștenirea] cuiva, după triburile părinților voștri să o moșteniți.",
            "54": "Dar dacă nu veți alunga pe locuitorii țării dinaintea voastră, cei dintre ei pe care îi veți lăsa vor fi precum niște ghimpi în ochii voștri și precum o împrejmuire de spini în coasta voastră și vă vor hărțui în țara în care veți locui.",
            "55": "Și va fi că așa cum am plănuit să le fac lor, vă voi face vouă.»”"
        },
        "33": {
            "0": "DOMNUL i-a vorbit lui Moise, spunând:",
            "1": "„Poruncește copiilor lui Israel și spune-le: «Când veniți în țara Canaanului, aceasta este țara care va cădea ca moștenire pentru voi, țara Canaanului conform hotarelor ei.",
            "2": "Latura ei de miazăzi să vă fie de la deșertul Țin, pe lângă Edom; și hotarul de miazăzi să vă fie de la marginea Mării Sărate, către răsărit.",
            "3": "Și hotarul vostru să cotească la miazăzi de Maale-Akrabim și să treacă spre Țin, iar marginile lui să fie la miazăzi de Kadeș-Barnea și să iasă la Hațar-Adar și să treacă spre Ațmon.",
            "4": "Și hotarul să cotească de la Ațmon către Fluviul Egiptului și să fie marginile lui la mare.",
            "5": "Iar hotarul de apus să vă fie Marea cea Mare și hotarul – acesta să vă fie hotarul de apus.",
            "6": "Și acesta să vă fie hotarul de miazănoapte: de la Marea cea Mare să cotiți spre Muntele Hor.",
            "7": "De la Muntele Hor să cotiți spre intrarea în Hamat, iar marginile hotarului să fie spre Țedad.",
            "8": "Hotarul să iasă spre Zifron și marginile lui să fie Hațar-Enan – acesta să vă fie hotarul de miazănoapte.",
            "9": "Să trageți o linie pentru hotarul de răsărit de la Hațar-Enan spre Șefam.",
            "10": "Hotarul să coboare de la Șefam către Rivla, la răsărit de Ain. Hotarul să coboare și să ajungă până la malul Mării Kineret, la răsărit.",
            "11": "Hotarul să coboare spre Iordan și marginile sale să fie la Marea Sărată. Aceasta să vă fie țara, după hotarele ei, de jur împrejur.»”",
            "12": "Moise le-a poruncit copiilor lui Israel, spunând: „Aceasta este țara pe care o veți moșteni prin sorți, pe care DOMNUL a poruncit să fie dată la cele nouă triburi și jumătate.",
            "13": "Căci tribul copiilor lui Ruben au luat după casa părinților lor și tribul copiilor lui Gad după casa părinților lor și jumătate din tribul Menașe și-au luat moștenirea.",
            "14": "Două triburi și jumătate de trib și-au luat moștenirea pe malul Iordanului, vizavi de Ierihon, la răsărit, spre soare-răsare.”",
            "15": "DOMNUL i-a vorbit lui Moise, spunând:",
            "16": "„Acestea sunt numele bărbaților care vor lua în stăpânire țara pentru voi: preotul Elazar și Ioșua, fiul lui Nun,",
            "17": "și câte un conducător din fiecare trib să luați, ca să ia în stăpânire țara.",
            "18": "Și acestea sunt numele bărbaților: pentru tribul Iuda – Caleb, fiul lui Iefune;",
            "19": "și pentru tribul copiilor lui Simeon – Samuel, fiul lui Amihud;",
            "20": "pentru tribul Beniamin – Elidad, fiul lui Kislon;",
            "21": "și pentru tribul copiilor lui Dan – conducător: Buki, fiul lui Iogli;",
            "22": "pentru copiii lui Iosef, pentru tribul copiilor lui Menașe – conducător: Haniel, fiul lui Efod;",
            "23": "și pentru tribul copiilor lui Efraim – conducător: Kemuel, fiul lui Șiftan;",
            "24": "și pentru tribul copiilor lui Zevulun – conducător: Elițafan, fiul lui Parnah;",
            "25": "și pentru tribul copiilor lui Isahar – conducător: Paltiel, fiul lui Azan;",
            "26": "și pentru tribul copiilor lui Așer – conducător: Ahihud, fiul lui Șelomi;",
            "27": "și pentru tribul copiilor lui Naftali – conducător: Pedahel, fiul lui Amihud.",
            "28": "Aceștia sunt cei cărora le-a poruncit DOMNUL să împartă copiilor lui Israel moștenirea în țara Canaanului."
        },
        "34": {
            "0": "DOMNUL i-a vorbit lui Moise în câmpiile Moabului, pe malul Iordanului, vizavi de Ierihon, spunând:",
            "1": "„Poruncește copiilor lui Israel să dea leviților, din moștenirea posesiunii lor, orașe de locuit; și pajiști pentru orașe, de jur împrejurul lor, să dați leviților.",
            "2": "Orașele să fie ale lor pentru locuit, iar pajiștile lor să fie pentru dobitoacele lor de povară și pentru turmele lor și pentru toate vietățile lor.",
            "3": "Și pajiștile orașelor pe care le veți da leviților, de la zidul orașului înspre afară – o mie de coți de jur împrejur.",
            "4": "Să măsurați din afara orașului: pe latura de răsărit două mii de coți, pe latura de miazăzi două mii de coți, pe latura de apus două mii de coți și pe latura de miazănoapte două mii de coți, cu orașul în mijloc; acestea să fie pentru ei pajiștile orașelor.",
            "5": "Iar orașele pe care le veți da leviților: cele șase orașe de refugiu pe care le veți da pentru ca un ucigaș să fugă acolo și, pe lângă ele, să dați patruzeci și două de orașe.",
            "6": "Toate orașele pe care le veți da leviților: patruzeci și opt de orașe, ele și pajiștile lor.",
            "7": "Iar orașele pe care le veți da din posesiunea copiilor lui Israel – de la cei mulți [să primești] mai mult și de la cei mai puțini mai puțin, de la fiecare după moștenirea sa, pe care o va moșteni, să iei orașele leviților.”",
            "8": "DOMNUL i-a vorbit lui Moise, spunând:",
            "9": "„Vorbește copiilor lui Israel și spune-le: «Când veți trece Iordanul în țara Canaanului,",
            "10": "să desemnați pentru voi [niște] orașe, orașe de refugiu să vă fie ele, pentru ca un ucigaș, cineva care ia o viață fără voie, să fugă acolo.",
            "11": "Orașele să fie pentru voi ca refugiu împotriva răzbunătorului, pentru ca ucigașul să nu moară înainte să stea în fața obștii pentru judecată.",
            "12": "Iar [dintre] orașele pe care le veți da, șase să fie orașe de refugiu pentru voi.",
            "13": "Trei orașe să le dați dincolo de Iordan și trei orașe să le dați în țara Canaanului; ele să fie orașe de refugiu.",
            "14": "Pentru copiii lui Israel și pentru prozelitul și pentru rezidentul dintre ei să fie aceste șase orașe ca refugiu, ca să fugă acolo oricine ucide pe cineva fără voie.",
            "15": "Dar dacă l-a lovit cu o unealtă de fier și [acela] a murit, este ucigaș; ucigașul să fie negreșit omorât.",
            "16": "Sau dacă l-a lovit cu o piatră de o palmă, care poate omorî pe cineva, și [acela] a murit, este ucigaș; ucigașul să fie negreșit omorât.",
            "17": "Sau dacă l-a lovit cu o unealtă de lemn de o palmă, care poate omorî pe cineva, și [acela] a murit, este ucigaș; ucigașul să fie negreșit omorât.",
            "18": "Răzbunătorul sângelui, el să-l omoare pe ucigaș; când îl întâlnește să-l omoare.",
            "19": "Iar dacă l-a împins din ură sau a aruncat [cu ceva] în el de la pândă și [acela] a murit;",
            "20": "sau din dușmănie l-a lovit cu mâna lui și a murit, atacatorul să fie negreșit omorât, este ucigaș; răzbunătorul sângelui să-l omoare pe ucigaș când îl întâlnește.",
            "21": "Dar dacă l-a împins subit, fără dușmănie, sau a aruncat spre el cu ceva fără să-l pândească;",
            "22": "sau cu orice piatră care poate ucide, fără să-l vadă, făcând ca ea să cadă peste el și [acela] a murit – dar nu i-a fost dușman și nu i-a vrut răul –",
            "23": "atunci obștea să judece între atacator și răzbunătorul sângelui, după aceste legi.",
            "24": "Obștea să îl salveze pe ucigaș din mâna răzbunătorului sângelui și obștea să îl aducă înapoi în orașul său de refugiu unde fugise; să locuiască în el până la moartea Marelui Preot, cel care a fost uns cu untdelemnul sfințeniei.",
            "25": "Iar dacă ucigașul va ieși dincolo de hotarul orașului său de refugiu, în care fugise,",
            "26": "și îl găsește răzbunătorul sângelui în afara hotarului orașului său de refugiu și răzbunătorul sângelui îl omoară pe ucigaș – nu există vină pentru sângele lui.",
            "27": "Căci trebuie să stea în orașul său de refugiu până la moartea Marelui Preot, iar după moartea Marelui Preot ucigașul să revină la pământul posesiunii sale.",
            "28": "Acestea să vă fie ca decret de judecată, peste generațiile voastre, în toate locuințele voastre.",
            "29": "Oricine care lovește [mortal] pe cineva, după mărturia martorilor să fie omorât ucigașul, dar un singur martor să nu depună mărturie împotriva cuiva, ca să fie omorât.",
            "30": "Să nu acceptați răscumpărare pentru viața unui ucigaș care este vinovat de moarte; negreșit să fie omorât.",
            "31": "Și să nu acceptați răscumpărare pentru ca acela care a fugit în orașul său de refugiu să [aibă voie] să revină să locuiască în țară până la moartea preotului.",
            "32": "Și să nu întinați țara în care sunteți, căci sângele întinează țara; țara nu va avea ispășire de la sângele care a fost vărsat în ea decât prin sângele aceluia care l-a vărsat.",
            "33": "Și să nu pângăriți țara în care locuiți, în mijlocul căreia sălășluiesc Eu, căci Eu sunt DOMNUL, care sălășluiesc în mijlocul copiilor lui Israel.»”"
        },
        "35": {
            "0": "Căpeteniile părinților familiei copiilor lui Ghilad, fiul lui Mahir, fiul lui Menașe, dintre familiile copiilor lui Iosef, s-au apropiat și au vorbit în fața lui Moise și în fața conducătorilor, căpeteniilor părinților copiilor lui Israel.",
            "1": "Și au spus: „DOMNUL i-a poruncit stăpânului meu să dea țara moștenire prin sorți copiilor lui Israel și stăpânul meu a fost însărcinat de DOMNUL să dea fiicelor lui moștenirea fratelui nostru Țelofhad.",
            "2": "Dacă ele vor fi soții ale cuiva din triburile copiilor lui Israel, moștenirea lor va fi dedusă din moștenirea strămoșilor noștri și adăugată la moștenirea tribului în care se vor mărita și dedusă din sorții moștenirii noastre.",
            "3": "Și când va veni jubileul la copiii lui Israel, moștenirea lor va fi adăugată la moștenirea tribului în care se vor mărita și din moștenirea tribului strămoșilor noștri va fi dedusă moștenirea lor.”",
            "4": "Și Moise a poruncit copiilor lui Israel după vorba DOMNULUI, spunând: „Corect vorbește tribul copiilor lui Iosef!",
            "5": "Acesta este lucrul pe care l-a poruncit DOMNUL despre fiicele lui Țelofhad, spunând: ‘Oricui va fi bun în ochii lor să devină soții, însă numai [unui bărbat] din familia tribului tatălui lor să devină soții.",
            "6": "O moștenire a copiilor lui Israel să nu treacă de la un trib la alt trib, ci copiii lui Israel să țină pe oricine alipit de moștenirea tribului părinților săi.",
            "7": "Iar orice fată care moștenește o moștenire a triburilor copiilor lui Israel să devină soție [doar] cuiva dintr-o familie din tribul tatălui ei, ca fiecare dintre copiii lui Israel să stăpânească, fiecare, moștenirea părinților săi.",
            "8": "O moștenire să nu treacă de la un trib la alt trib, ci triburile copiilor lui Israel să țină pe fiecare om alipit de moștenirea lui.’”",
            "9": "Așa cum i-a poruncit DOMNUL lui Moise, așa au făcut fiicele lui Țelofhad.",
            "10": "Mahla, Tirța și Hogla și Milca și Noa, fiicele lui Țelofhad, au devenit soții ale fiilor unchilor lor.",
            "11": "[Verilor lor,] din familiile copiilor lui Menașe, fiul lui Iosef, au devenit soții, și moștenirea lor a rămas cu tribul familiei părintelui lor.",
            "12": "Acestea sunt poruncile și judecățile pe care DOMNUL le-a poruncit copiilor lui Israel, prin Moise, în câmpiile Moabului, pe malul Iordanului, vizavi de Ierihon."
        }
    },
    "meta": "Chapter-Verse",
    "work": "Numbers"
}