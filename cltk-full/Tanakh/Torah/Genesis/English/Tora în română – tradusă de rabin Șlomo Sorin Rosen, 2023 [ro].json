{
    "text": {
        "0": {
            "0": "La început, [când] a creat Dumnezeu cerurile și pământul,",
            "1": "și pământul era haos și pustiu<sup class=\"footnote-marker\">*</sup><i class=\"footnote\">Ebr: <i>tohu vavohu</i></i>, și întuneric [era] peste fața adâncului, și duhul lui Dumnezeu<sup class=\"footnote-marker\">*</sup><i class=\"footnote\">Sau „suflare de la Dumnezeu”</i> plutea peste fața apelor,",
            "2": "Dumnezeu a spus: „Să fie lumină!”. Și a fost lumină.",
            "3": "Și Dumnezeu a văzut că lumina este bună și a despărțit Dumnezeu lumina de întuneric.",
            "4": "Și Dumnezeu a numit lumina „zi”, iar întunericul l-a numit „noapte”. Și a fost seară și a fost dimineață: o zi.",
            "5": "Și Dumnezeu a spus: „Să fie un firmament în mijlocul apelor și să fie despărțitor între ape și ape!”",
            "6": "Și a făcut Dumnezeu firmamentul și a despărțit apele care sunt sub firmament de apele care sunt deasupra firmamentului. Și a fost așa.",
            "7": "Și Dumnezeu a numit firmamentul „ceruri”. Și a fost seară și a fost dimineață: a doua zi.",
            "8": "Și Dumnezeu a spus: „Să se adune apele de dedesubtul cerurilor într-un singur loc și să se arate uscatul!” Și a fost așa.",
            "9": "Și Dumnezeu a numit uscatul „pământ”, iar adunarea de ape a numit-o „mări”. Și Dumnezeu a văzut că este bine.",
            "10": "Și Dumnezeu a spus: „Să rodească pământul vegetație: iarbă roditoare de sămânță, pom roditor care rodește rod, după soiul său, cu sămânța sa în el pe pământ!” Și a fost așa.",
            "11": "Și pământul a produs vegetație: iarbă roditoare de sămânță, după soiul său, și pom care rodește fruct, cu sămânța sa în el, după soiul său. Și Dumnezeu a văzut că este bine.",
            "12": "Și a fost seară și a fost dimineață: a treia zi.",
            "13": "Și Dumnezeu a spus: „Să fie luminători pe firmamentul cerurilor ca să despartă ziua de noapte și să fie ca semne și pentru soroace și pentru zile și ani.",
            "14": "Și să fie ca luminători pe firmamentul cerurilor pentru a lumina asupra pământului!” Și a fost așa.",
            "15": "Și Dumnezeu a făcut cei doi luminători mari: luminătorul cel mare pentru a stăpâni ziua și luminătorul cel mic pentru a stăpâni noaptea, și stelele.",
            "16": "Și Dumnezeu i-a pus pe firmamentul cerurilor pentru a lumina asupra pământului",
            "17": "și pentru a stăpâni ziua și noaptea și pentru a despărți lumina de întuneric. Și Dumnezeu a văzut că este bine.",
            "18": "Și a fost seară și a fost dimineață: a patra zi.",
            "19": "Și Dumnezeu a spus: „Să mișune apele de sumedenie de vietăți însuflețite; și zburătoare să zboare deasupra pământului peste fața firmamentului cerurilor!”",
            "20": "Și Dumnezeu a creat monștrii marini cei mari și toate vietățile de care mișună apele, după soiurile lor; și orice zburătoare înaripată după soiul ei. Și Dumnezeu a văzut că este bine.",
            "21": "Și le-a binecuvântat Dumnezeu, spunând: „Fiți roditoare și înmulțiți-vă și umpleți apele în mări; iar zburătoarele să se înmulțească pe pământ!”",
            "22": "Și a fost seară și a fost dimineață: a cincea zi.",
            "23": "Și Dumnezeu a spus: „Pământul să scoată la iveală vietăți, [fiecare] după soiul său: dobitoc, târâtoare și sălbăticiune a pământului, după soiul său!” Și a fost așa.",
            "24": "Și Dumnezeu a făcut sălbăticiunile pământului după soiul lor și dobitoacele după soiul lor și toate târâtoarele pământului după soiul lor. Și Dumnezeu a văzut că este bine.",
            "25": "Și Dumnezeu a spus: „Să facem om în imaginea noastră, după asemănarea noastră! Și să stăpânească peste peștii mării și peste păsările cerurilor și peste dobitoace și peste tot pământul și peste toate târâtoarele care se târăsc pe pământ.”",
            "26": "Și a creat Dumnezeu pe om în imaginea Sa, în imaginea lui Dumnezeu l-a creat; parte bărbătească și femeiască i-a creat.",
            "27": "Și i-a binecuvântat Dumnezeu și le-a spus Dumnezeu: „Fiți roditori și înmulțiți-vă și umpleți pământul și supuneți-l; și stăpâniți peste peștii mării și peste păsările cerurilor și peste toate vietățile care mișună pe pământ.”",
            "28": "Și Dumnezeu a spus: „Iată, v-am dat toată sămânța roditoare de vegetație care este pe fața întregului pământ și orice pom în care este rod dătător de sămânță – să vă fie vouă drept hrană.",
            "29": "Iar pentru toate vietățile pământului, pentru toate păsările cerurilor și pentru toate târâtoarele de pe pământ, în care există suflet viu – toată vegetația verde este drept hrană.” Și a fost așa.",
            "30": "Și a văzut Dumnezeu tot ce făcuse și, iată, era foarte bine. Și a fost seară și a fost dimineață: cea de-a șasea zi."
        },
        "1": {
            "0": "Și [astfel] au fost isprăvite cerurile și pământul și toată oștirea lor.",
            "1": "Și a isprăvit Dumnezeu în ziua a șaptea munca Sa pe care o făcuse și S-a oprit în ziua a șaptea de la toată munca Sa pe care o făcuse.",
            "2": "Și a binecuvântat Dumnezeu ziua a șaptea și a sfințit-o, căci în ea S-a oprit de la toată munca Sa pe care o crease Dumnezeu spre a fi făcută.",
            "3": "Acestea sunt istoriile cerurilor și pământului la crearea lor, în ziua facerii de către DOMNUL Dumnezeu a pământului și cerurilor.",
            "4": "Și niciun tufiș al câmpului nu era încă pe pământ și nicio iarbă a câmpului nu încolțise încă, pentru că DOMNUL Dumnezeu nu dăduse ploaie asupra pământului și om nu era să muncească pământul;",
            "5": "ci un abur se ridica din pământ și adăpa toată fața pământului.",
            "6": "DOMNUL Dumnezeu l-a plăsmuit pe om, țărână din pământ, și a insuflat în nările sale suflare de viață; și omul a devenit suflet viu.",
            "7": "DOMNUL Dumnezeu a plantat o grădină în Eden, la răsărit, și l-a pus acolo pe omul<sup class=\"footnote-marker\">*</sup><i class=\"footnote\">Ebr: <i>Adam</i>, cuvânt derivat de la <i>adama</i> („pământ”)</i> pe care îl plăsmuise.",
            "8": "Și DOMNUL Dumnezeu a făcut să răsară din pământ orice pom plăcut la vedere și bun drept hrană; și Pomul Vieții în mijlocul grădinii și Pomul Cunoașterii Binelui și Răului.",
            "9": "Și un fluviu iese din Eden ca să ude grădina și de acolo se desparte și devine patru brațe.",
            "10": "Numele celui dintâi este Pișon, cel care înconjoară tot ținutul Havila, unde se află aurul.",
            "11": "Iar aurul acelui ținut este bun; acolo există și cristalul și piatra onix.",
            "12": "Numele celui de-al doilea fluviu este Ghihon, cel care înconjoară tot ținutul Cuș.",
            "13": "Numele celui de-al treilea fluviu este Hidekel, cel care curge la răsăritul Asiriei; iar al patrulea fluviu este Eufrat.",
            "14": "Și DOMNUL Dumnezeu l-a luat pe om și l-a așezat în grădina Edenului, ca s-o lucreze și s-o păzească.",
            "15": "Și DOMNUL Dumnezeu i-a poruncit omului, spunând: „Din toți pomii grădinii poți mânca,",
            "16": "dar din Pomul Cunoașterii Binelui și Răului, să nu mănânci din el; căci în ziua în care vei mânca din el vei muri negreșit.”",
            "17": "DOMNUL Dumnezeu a spus: „Nu este bine ca omul să fie singur, îi voi face un ajutor pe potriva lui<sup class=\"footnote-marker\">*</sup><i class=\"footnote\">Sau „împotriva lui”</i>.”",
            "18": "Și DOMNUL Dumnezeu a plăsmuit din pământ toate vietățile câmpului și toate păsările cerurilor și le-a adus la om ca să vadă cum le va numi pe fiecare; și oricum avea să numească omul fiecare vietate, așa îi rămânea numele.",
            "19": "Și omul a pus nume tuturor dobitoacelor și păsărilor cerurilor și tuturor vietăților câmpului; dar pentru om nu s-a găsit ajutor pe potriva lui.",
            "20": "Și DOMNUL Dumnezeu a făcut să cadă un somn profund asupra omului și el a dormit; și a luat una din coastele sale și a închis carnea la locul ei.",
            "21": "Și DOMNUL Dumnezeu a zidit coasta pe care o luase din om într-o femeie și a adus-o la om.",
            "22": "Și omul a spus: „De data aceasta, este os din oasele mele și carne din carnea mea. Aceasta se va numi femeie, căci din bărbat a fost luată aceasta.”",
            "23": "De aceea bărbatul va părăsi pe tatăl lui și pe mama lui și se va alipi de femeia lui și vor fi un singur trup.",
            "24": "Și erau amândoi goi, omul și femeia lui, și nu se rușinau."
        },
        "2": {
            "0": "Iar șarpele era mai dibaci decât orice vietate a câmpului pe care o făcuse DOMNUL Dumnezeu. El i-a spus femeii: „Oare chiar a spus Dumnezeu: «Să nu mâncați din niciun pom al grădinii»?”",
            "1": "Și femeia i-a spus șarpelui: „Din rodul pomilor grădinii putem mânca.",
            "2": "Dar din rodul pomului care este în mijlocul grădinii, Dumnezeu a spus: «Să nu mâncați din el și nici să nu vă atingeți de el, ca nu cumva să muriți.»”",
            "3": "Șarpele i-a spus femeii: „Negreșit că nu veți muri;",
            "4": "căci Dumnezeu știe că în ziua în care veți mânca din el, ochii vi se vor deschide și veți fi asemenea lui Dumnezeu, cunoscând binele și răul.”",
            "5": "Și femeia a văzut că pomul este bun de mâncat și că este o desfătare pentru ochi și că pomul este de dorit pentru înțelepciune; și a luat din fructul său și a mâncat și i-a dat și soțului ei cu ea și el a mâncat.",
            "6": "Și li s-au deschis ochii amândurora și au cunoscut că sunt goi; și au cusut o frunză de smochin și și-au făcut șorțuri.",
            "7": "Și au auzit sunetul DOMNULUI Dumnezeu umblând prin grădină în adierea zilei și omul și soția lui s-au ascuns dinaintea DOMNULUI Dumnezeu printre pomii grădinii.",
            "8": "Și DOMNUL Dumnezeu l-a strigat pe om și i-a spus: „Unde ești?”",
            "9": "Și [omul] a spus: „Ți-am auzit sunetul în grădină și m-am temut pentru că sunt gol și m-am ascuns.”",
            "10": "Și [DOMNUL Dumnezeu] a spus: „Cine ți-a spus că ești gol? Ai mâncat oare din pomul din care îți poruncisem să nu mănânci?”",
            "11": "Omul a spus: „Femeia pe care mi-ai dat-o cu mine – ea mi-a dat din pom și am mâncat.”",
            "12": "Și DOMNUL Dumnezeu i-a spus femeii: „Ce ai făcut?” Și femeia a spus: „Șarpele m-a înșelat și am mâncat.”",
            "13": "Și DOMNUL Dumnezeu i-a spus șarpelui: „Pentru că ai făcut aceasta, blestemat ești tu, mai mult decât toate dobitoacele și decât toate vietățile câmpului; pe pântecul tău să umbli și țărână să mănânci în toate zilele vieții tale!",
            "14": "Și ură voi pune între tine și femeie, și între seminția ta și seminția ei. El îți va strivi capul, iar tu îi vei mușca călcâiul.”",
            "15": "Femeii i-a spus: „Voi spori foarte mult suferința ta și sarcina ta; în durere vei naște copii și către bărbatul tău îți va fi dorința și el va stăpâni peste tine.”",
            "16": "Iar lui Adam<sup class=\"footnote-marker\">*</sup><i class=\"footnote\">Numele primului om</i> i-a spus: „Pentru că ai ascultat de glasul soției tale și ai mâncat din pomul despre care îți poruncisem, spunând: «Nu mânca din el», blestemat este pământul din pricina ta; cu suferință vei mânca din el în toate zilele vieții tale.",
            "17": "Și spini și ciulini îți va rodi și vei mânca iarba câmpului.",
            "18": "Cu sudoarea feței tale vei mânca pâine până te vei întoarce în pământ, căci din el ai fost luat. Căci țărână ești și în țărână te vei întoarce.”",
            "19": "Omul i-a pus soției sale numele Eva<sup class=\"footnote-marker\">*</sup><i class=\"footnote\">Ebr: <i>Hava</i></i>, căci ea era mama a tot ce este viu.",
            "20": "Și DOMNUL Dumnezeu le-a făcut lui Adam și soției lui haine de piele și i-a îmbrăcat.",
            "21": "Și DOMNUL Dumnezeu a spus: „Iată, omul a devenit precum Cel Unic dintre noi, cunoscând binele și răul; și acum, nu cumva să-și întindă mâna și să ia și din Pomul Vieții, să mănânce și să trăiască veșnic!”",
            "22": "Și DOMNUL Dumnezeu l-a izgonit din Grădina Edenului, ca să lucreze pământul din care fusese luat.",
            "23": "L-a alungat pe om și a așezat la răsărit de Grădina Edenului heruvimii și flacăra sabiei rotitoare, ca să păzească drumul către Pomul Vieții."
        },
        "3": {
            "0": "Iar omul a cunoscut-o pe Eva, soția sa, și ea a zămislit și l-a născut pe Cain și a spus: „Am dobândit un om cu [ajutorul] DOMNULUI.”",
            "1": "Și iarăși a născut: pe fratele său, pe Abel; și Abel a devenit păstor de turme, iar Cain era lucrător al pământului.",
            "2": "După o vreme, Cain a adus din rodul pământului un prinos DOMNULUI.",
            "3": "Iar Abel a adus și el din întâii născuți ai turmelor lui și din cele mai de seamă [oi]. Și DOMNUL S-a îndreptat spre Abel și spre prinosul lui,",
            "4": "iar spre Cain și spre prinosul lui nu S-a îndreptat; și Cain s-a mâniat cumplit și fața i s-a posomorât.",
            "5": "DOMNUL i-a spus lui Cain: „De ce te-ai mâniat și de ce ți s-a posomorât fața?",
            "6": "Sigur, dacă faci bine, vei fi iertat. Dar dacă nu te îndrepți, păcatul te pândește; și spre tine este dorința lui, dar tu îl poți stăpâni.”",
            "7": "Și Cain a vorbit fratelui său Abel. Și a fost, când erau pe câmp: Cain s-a ridicat asupra fratelui său Abel și l-a omorât.",
            "8": "DOMNUL i-a spus lui Cain: „Unde este Abel, fratele tău?” El a spus: „Nu știu! Sunt eu oare păzitorul fratelui meu?”",
            "9": "[DOMNUL] a spus: „Ce-ai făcut? Glasul sângelui fratelui tău strigă către Mine din pământ.”",
            "10": "Și acum, blestemat ești, mai mult decât pământul care și-a deschis larg gura ca să ia sângele fratelui tău din mâna ta.",
            "11": "Când vei lucra pământul, el nu-ți va mai da vigoarea lui. Rătăcitor și pribeag vei fi pe pământ.",
            "12": "Și Cain i-a spus DOMNULUI: „Oare este păcatul meu prea mare ca să fie îndurat?",
            "13": "Iată, m-ai izgonit astăzi de pe fața pământului – [dar] voi putea fi eu oare ascuns dinaintea Ta? Voi fi rătăcitor și pribeag pe pământ; oricine mă găsește, mă va omorî!”",
            "14": "Și DOMNUL i-a spus: „De aceea, oricine îl ucide pe Cain va fi răzbunat înșeptit.” Și DOMNUL i-a pus lui Cain un semn, pentru ca să nu îl doboare oricine îl întâlnește.",
            "15": "Și Cain a ieșit de dinaintea DOMNULUI și s-a așezat în ținutul Nod, la răsărit de Eden.",
            "16": "Și Cain a cunoscut-o pe soția sa, iar ea a zămislit și l-a născut pe Enoh. El construia un oraș și a dat nume orașului după numele fiului său, Enoh.",
            "17": "Lui Enoh i s-a născut Irad; și lui Irad i s-a născut Mehuiael; și lui Mehuiael i s-a născut Metușael; și lui Metușael i s-a născut Lameh.",
            "18": "Iar Lameh și-a luat două soții: numele uneia era Ada și numele celei de-a doua era Țila.",
            "19": "Ada l-a născut pe Iaval; el a fost strămoșul celor ce trăiesc în cort și cresc vite.",
            "20": "Iar numele fratelui său era Iuval; el a fost strămoșul tuturor celor ce mânuiesc lira și fluierul.",
            "21": "Iar Țila l-a născut și ea pe Tuval Cain, care ascuțea toate uneltele de făurit aramă și fier. Și sora lui Tuval Cain era Naama.",
            "22": "Și Lameh le-a spus soțiilor lui: „Ada și Țila, ascultați-mi glasul! Soții ale lui Lameh, plecați urechea la vorba mea, căci am ucis un bărbat pentru rana mea și un băiat pentru vânătaia mea.",
            "23": "Dacă de șapte ori este răzbunat Cain, Lameh de șaptezeci și șapte [de ori]!”",
            "24": "Și Adam a cunoscut-o din nou pe soția sa și ea a născut un fiu și l-a numit Șet, căci [a spus]: „Dumnezeu mi-a dat un alt urmaș în locul lui Abel, căci Cain l-a ucis.”",
            "25": "Iar lui Șet, și lui, i s-a născut un fiu și i-a pus numele Enoș. Atunci a început să fie chemat DOMNUL pe nume."
        },
        "4": {
            "0": "Aceasta este cartea urmașilor lui Adam: în ziua în care Dumnezeu a creat omul, după asemănarea lui Dumnezeu l-a făcut.",
            "1": "Parte bărbătească și parte femeiască i-a creat, i-a binecuvântat și le-a pus numele de „om” în ziua în care au fost creați.",
            "2": "Și a trăit Adam o sută treizeci de ani și i s-a născut [un fiu] în asemănarea lui, după imaginea lui; și i-a pus numele Șet.",
            "3": "Și au fost zilele lui Adam după ce i s-a născut Șet opt sute de ani și i s-au născut fii și fiice.",
            "4": "Și au fost toate zilele lui Adam pe care le-a trăit nouă sute treizeci de ani; și apoi a murit.",
            "5": "Și a trăit Șet o sută cinci ani și i s-a născut Enoș.",
            "6": "Și a [mai] trăit Șet opt sute șapte ani după ce i s-a născut Enoș și i s-au născut fii și fiice.",
            "7": "Și au fost toate zilele lui Șet nouă sute doisprezece ani; și apoi a murit.",
            "8": "Și a trăit Enoș nouăzeci de ani și i s-a născut Keinan.",
            "9": "Și a [mai] trăit Enoș opt sute cincisprezece ani după ce i s-a născut Keinan și i s-au născut fii și fiice.",
            "10": "Și au fost toate zilele lui Enoș nouă sute cinci ani; și apoi a murit.",
            "11": "Și a trăit Keinan șaptezeci de ani și i s-a născut Mahalalel.",
            "12": "Și a [mai] trăit Keinan opt sute patruzeci de ani după ce i s-a născut Mahalalel și i s-au născut fii și fiice.",
            "13": "Și au fost toate zilele lui Keinan nouă sute zece ani; și apoi a murit.",
            "14": "Și a trăit Mahalalel șaizeci și cinci de ani și i s-a născut Iared.",
            "15": "Și a [mai] trăit Mahalalel opt sute treizeci de ani după ce i s-a născut Iared și i s-au născut fii și fiice.",
            "16": "Și au fost toate zilele lui Mahalalel opt sute nouăzeci și cinci de ani; și apoi a murit.",
            "17": "Și a trăit Iared o sută șaizeci și doi de ani și i s-a născut Enoh<sup class=\"footnote-marker\">*</sup><i class=\"footnote\">Ebr: <i>Hanoh</i></i>.",
            "18": "Și a [mai] trăit Iared opt sute de ani după ce i s-a născut Enoh și i s-au născut fii și fiice.",
            "19": "Și au fost toate zilele lui Iared nouă sute șaizeci și doi de ani; și apoi a murit.",
            "20": "Și a trăit Enoh șaizeci și cinci de ani și i s-a născut Matusalem<sup class=\"footnote-marker\">*</sup><i class=\"footnote\">Ebr: <i>Metușelah</i></i>.",
            "21": "Enoh a mers cu Dumnezeu trei sute de ani după ce i s-a născut Matusalem și i s-au născut fii și fiice.",
            "22": "Și au fost toate zilele lui Enoh trei sute șaizeci și cinci de ani.",
            "23": "Și Enoh a mers cu Dumnezeu și nu a mai fost, căci l-a luat Dumnezeu.",
            "24": "Și a trăit Matusalem o sută optzeci și șapte de ani și i s-a născut Lameh.",
            "25": "Și a [mai] trăit Matusalem șapte sute optzeci și doi de ani după ce i s-a născut Lameh și i s-au născut fii și fiice.",
            "26": "Și au fost toate zilele lui Matusalem nouă sute șaizeci și nouă de ani; și apoi a murit.",
            "27": "Și a trăit Lameh o sută optzeci și doi de ani și i s-a născut un fiu.",
            "28": "Și el i-a pus numele Noe<sup class=\"footnote-marker\">*</sup><i class=\"footnote\">Ebr: <i>Noah</i></i>, spunând: „Acesta ne va aduce odihnă de la lucrarea noastră și de la truda mâinilor noastre de pe pământul pe care l-a blestemat DOMNUL.”",
            "29": "Și a [mai] trăit Lameh după nașterea lui Noe cinci sute nouăzeci și cinci de ani și i s-au născut fii și fiice.",
            "30": "Și au fost toate zilele lui Lameh șapte sute șaptezeci și șapte de ani; și apoi a murit.",
            "31": "Și a fost, atunci când Noe avea cinci sute de ani, că lui Noe i s-au născut Șem, Ham și Iafet."
        },
        "5": {
            "0": "Și a fost, când au început oamenii să se înmulțească pe fața pământului și li s-au născut fiice – ",
            "1": "fiii conducătorilor<sup class=\"footnote-marker\">*</sup><i class=\"footnote\">Oameni de vază sau judecători</i> au văzut că fiicele oamenilor erau frumoase și și-au luat soții, dintre oricine și-au ales",
            "2": "Iar DOMNUL a spus: „Duhul Meu nu va sălășlui veșnic în om, căci și el este trup; zilele lui vor fi o sută douăzeci de ani.”",
            "3": "<i>Nefilimii</i><sup class=\"footnote-marker\">*</sup><i class=\"footnote\">De la <i>nafal</i> („a cădea”). Sensul exact al cuvântului este incert.</i> erau pe pământ în acele zile, și chiar și după aceea, pe când fiii conducătorilor veneau la fiicele omului și ele le nășteau [copii], ei fiind puternicii de odinioară, oameni cu renume",
            "4": "Și DOMNUL a văzut că mare era răutatea omului pe pământ și că toată plăsmuirea gândurilor inimii sale era doar răutate, toată ziua.",
            "5": "Și DOMNUL a regretat că l-a făcut pe om pe pământ și S-a întristat în inima Sa.",
            "6": "Și DOMNUL a spus: „Voi șterge omul pe care l-am creat de pe fața pământului, de la om până la animal, până la târâtoare și până la pasărea cerurilor; căci am ajuns să regret că i-am făcut.”",
            "7": "Dar Noe a găsit bunăvoință în ochii DOMNULUI.",
            "8": "Aceștia sunt urmașii lui Noe – Noe era un om drept, integru în generațiile sale; cu Dumnezeu mergea Noe.",
            "9": "Lui Noe i s-au născut trei fii: Șem, Ham și Iafet.",
            "10": "Iar pământul s-a pervertit înaintea lui Dumnezeu și s-a umplut pământul de jaf.",
            "11": "Dumnezeu a văzut pământul și iată, era pervertit, căci toată firea își pervertise calea pe pământ",
            "12": "Și Dumnezeu i-a spus lui Noe: „Sfârșitul întregii firi vine înaintea Mea, căci s-a umplut pământul de jaf din pricina lor; și iată-Mă, sunt pe cale să-i distrug laolaltă cu pământul.",
            "13": "Fă pentru tine o arcă din lemn de <i>gofer</i><sup class=\"footnote-marker\">*</sup><i class=\"footnote\">lemn de origine necunoscută</i>; [cu] încăperi să faci arca și să o acoperi pe dinăuntru și pe dinafară cu smoală.",
            "14": "Astfel să o faci: trei sute de coți [să fie] lungimea arcei, cincizeci de coți lățimea ei și treizeci de coți înălțimea ei.",
            "15": "Fereastră să-i faci arcei și să o termini la un cot de sus, iar intrarea arcei s-o pui pe latura ei; [cu punte] de jos, a doua și a treia să o faci.",
            "16": "Iar Eu, iată-Mă, sunt pe cale să aduc potopul de ape asupra pământului, ca să distrugă toată firea în care este suflu de viață sub ceruri; tot ceea ce este pe pământ se va stinge.",
            "17": "Dar voi statornici legământul Meu cu tine și vei intra în arcă, tu, și fiii tăi, și soția ta, și soțiile fiilor tăi cu tine.",
            "18": "Iar din tot ce e viu, din toată firea, două din fiecare să aduci în arcă pentru a [le] păstra în viață cu tine; parte bărbătească și parte femeiască să fie.",
            "19": "Din [orice] pasăre după soiul ei și din [orice] animal după soiul lui, din orice târâtoare a pământului după soiul ei, două din fiecare să vină la tine ca să fie ținute în viață.",
            "20": "Iar tu, ia-ți din toată mâncarea care se mănâncă și adun-o la tine, ca să fie pentru tine și pentru ele drept hrană.",
            "21": "Și Noe a făcut întocmai cum îi poruncise Dumnezeu; așa a făcut."
        },
        "6": {
            "0": "Și DOMNUL i-a spus lui Noe: „Vino în arcă, tu și toată casa ta, căci pe tine te-am văzut drept înaintea Mea în generația aceasta.",
            "1": "Din fiecare dobitoc curat să-ți iei câte șapte [perechi], mascul și femela sa; iar din [fiecare] dobitoc care nu este curat, câte două, mascul și femela sa.",
            "2": "De asemenea, din păsările cerului, câte șapte [perechi], parte bărbătească și parte femeiască, ca să li se țină în viață sămânța pe fața întregului pământ.",
            "3": "Căci peste încă șapte zile, Eu voi trimite ploaie pe pământ patruzeci de zile și patruzeci de nopți și voi șterge de pe fața pământului tot ceea ce există, ceea ce am făcut.”",
            "4": "Și Noe a făcut întocmai cum îi poruncise DOMNUL.",
            "5": "Și Noe avea șase sute de ani când potopul a fost ape asupra pământului.",
            "6": "Și Noe – și fiii lui, și soția lui și soțiile fiilor lui împreună cu el – a venit în arcă, de dinaintea apelor potopului.",
            "7": "Dintre dobitoacele curate și dintre dobitoacele care nu sunt curate și dintre păsări și tot ce se târăște pe pământ,",
            "8": "două câte două au venit la Noe în arcă, parte bărbătească și parte femeiască, precum îi poruncise Dumnezeu lui Noe.",
            "9": "Și a fost, după cele șapte zile, că apele potopului au fost asupra pământului.",
            "10": "În cel de-al șase sutelea an al vieții lui Noe, în luna a doua, în cea de-a șaptesprezecea zi a lunii, în ziua aceasta, au țâșnit toate izvoarele adâncului celui mare, iar zăgazurile cerurilor au fost deschise.",
            "11": "Și a fost ploaie pe pământ patruzeci de zile și patruzeci de nopți.",
            "12": "Chiar în această zi, a venit în arcă Noe, cu Șem, Ham și Iafet, fiii lui Noe, și cu soția lui Noe și cele trei soții ale fiilor lui împreună cu ei.",
            "13": "Ei și fiecare sălbăticiune a pământului după soiul ei, și fiecare dobitoc după soiul său, și fiecare târâtoare care se târăște pe pământ după soiul său, și fiecare pasăre după soiul ei – fiecare pasăre cu fiecare fel de aripă.",
            "14": "Au venit la Noe în arcă, două câte două din toată firea în care este suflare de viață.",
            "15": "Și cele care au venit – parte bărbătească și parte femeiască din tot ceea ce este viu – au venit așa cum îi poruncise Dumnezeu; și DOMNUL a închis [arca] în urma lui.",
            "16": "Potopul a fost patruzeci de zile pe pământ, apele au crescut și au ridicat arca și ea s-a înălțat de pe pământ.",
            "17": "Și apele s-au învârtoșat și au crescut mult pe pământ și arca a plutit pe fața apelor.",
            "18": "Și apele s-au învârtoșat foarte mult pe pământ și toți munții cei înalți care sunt dedesubtul întregului cer au fost acoperiți.",
            "19": "Cincisprezece coți deasupra s-au învârtoșat apele și munții au fost acoperiți.",
            "20": "Și s-a stins toată firea care mișună pe pământ: păsări, dobitoace, sălbăticiuni și toate târâtoarele care se târăsc pe pământ; și toți oamenii.",
            "21": "Tot ce avea suflare de viață în nări din tot ceea ce era pe uscat a murit.",
            "22": "Și a șters [Dumnezeu] tot ce exista pe fața pământului – de la om la animal, la târâtoare și la păsările cerurilor; au fost șterse de pe pământ și nu a rămas decât Noe și cei care erau cu el în arcă.",
            "23": "Și apele s-au învârtoșat pe pământ o sută cincizeci de zile."
        },
        "7": {
            "0": "Dumnezeu Și-a adus aminte de Noe și de toate sălbăticiunile și de toate dobitoacele care erau cu el în arcă; și Dumnezeu a făcut să treacă un suflu pe pământ și apele s-au potolit.",
            "1": "Izvoarele adâncului și zăgazurile cerurilor au fost stăvilite și ploaia din ceruri a fost oprită.",
            "2": "Și apele s-au tot retras de pe pământ, continuu, și la sfârșitul a o sută cincizeci de zile apele s-au împuținat.",
            "3": "Și arca s-a oprit în luna a șaptea, în a șaptesprezecea zi a lunii, pe munții Ararat.",
            "4": "Apele s-au tot împuținat până în luna a zecea; iar în a zecea [lună], în prima [zi] a lunii, s-au zărit vârfurile munților.",
            "5": "Și a fost, la capătul a patruzeci de zile, că Noe a deschis fereastra arcei pe care o făcuse",
            "6": "și i-a dat drumul corbului, iar el a ieșit [din arcă], tot ducându-se și întorcându-se, până când s-au uscat apele de pe pământ.",
            "7": "Și a dat drumul porumbelului de la el, ca să vadă dacă s-au retras apele de pe fața pământului.",
            "8": "Dar porumbelul nu a găsit odihnă pentru talpa piciorului său și s-a întors la el, la arcă, căci erau ape pe fața întregului pământ. Și [Noe] a întins mâna și l-a luat și l-a adus la el, la arcă.",
            "9": "Și a mai așteptat încă șapte zile și a dat drumul din nou porumbelului din arcă.",
            "10": "Porumbelul a revenit la el către seară și iată, [avea] o frunză de măslin pe care o rupsese cu ciocul; și Noe a știut că apele s-au retras de pe pământ.",
            "11": "Și a așteptat încă șapte zile și a dat drumul porumbelului, iar [porumbelul] nu s-a mai întors la el.",
            "12": "Și a fost în al șase sute unulea an, în prima [lună], în prima [zi] a lunii, că apele s-au zvântat de pe pământ. Noe a dat la o parte acoperământul arcei și s-a uitat și iată, fața pământului se zvântase.",
            "13": "Iar în luna a doua, în ziua a douăzeci și șaptea a lunii, pământul se uscase.",
            "14": "Dumnezeu i-a vorbit lui Noe, spunând:",
            "15": "„Ieși din arcă, tu și soția ta, fiii tăi și soțiile fiilor tăi împreună cu tine.",
            "16": "Toate vietățile care sunt cu tine din toată firea – păsări, animale și toate târâtoarele care se târăsc pe pământ – scoate-le cu tine; să mișune pe pământ, să fie roditoare și să se înmulțească pe pământ.”",
            "17": "Și a ieșit Noe, și fiii lui, soția lui și soțiile fiilor lui împreună cu el.",
            "18": "Fiecare animal, fiecare târâtoare și fiecare pasăre, tot ce mișună pe pământ, după familiile lor, au ieșit din arcă.",
            "19": "Și Noe a construit un altar DOMNULUI și a luat din fiecare animal curat și din fiecare pasăre curată și a înălțat arderi-de-tot pe altar.",
            "20": "Și DOMNUL a mirosit aroma plăcută și DOMNUL a spus în inima Sa: „Nu voi mai blestema iarăși pământul din pricina omului, căci pornirea inimii omului este răutate, din tinerețea lui; și nu voi mai lovi iarăși tot ce este viu, precum am făcut.",
            "21": "Atât cât vor mai fi toate zilele pământului, semănatul și culesul, frigul și căldura, vara și iarna, ziua și noaptea nu vor înceta.”"
        },
        "8": {
            "0": "Dumnezeu i-a binecuvântat pe Noe și pe fiii lui și le-a spus: „Fiți roditori, înmulțiți-vă și umpleți pământul.",
            "1": "Iar teama de voi și groaza de voi să fie peste toate animalele pământului și peste toate păsările cerurilor, în toate cele care mișună pe pământ și în toți peștii mărilor: în mâna voastră sunt date.",
            "2": "Tot ce mișună, ce este viu, să vă fie drept hrană; ca vegetația verde, vi le-am dat vouă pe toate.",
            "3": "Dar carne cu sufletul ei, sângele ei, să nu mâncați.",
            "4": "Și chiar sângele vostru, al sufletelor voastre, îl voi cere, de la toate animalele îl voi cere; și de la om, de la oricine, voi cere sufletul omului pentru cel al fratelui lui.",
            "5": "Cine varsă sângele omului, de către om îi va fi vărsat sângele; căci în imaginea lui Dumnezeu l-a făcut pe om.",
            "6": "Iar voi, fiți roditori, înmulțiți-vă, răspândiți-vă pe pământ și înmulțiți-vă pe el.”",
            "7": "Și Dumnezeu le-a spus lui Noe și fiilor lui cu el, astfel:",
            "8": "„Iar Eu, iată-Mă, statornicesc legământul Meu cu voi și cu seminția voastră după voi,",
            "9": "și cu fiecare vietate care este cu voi – din păsări, din dobitoace și din toate sălbăticiunile pământului care sunt cu voi – din toate care au ieșit din arcă, [chiar] și cu fiecare sălbăticiune.",
            "10": "Voi statornici legământul Meu cu voi: niciodată nu va mai fi distrus tot ceea ce este viu de către apele potopului și nu va mai fi potop ca să nimicească pământul.”",
            "11": "Și Dumnezeu a spus: „Acesta este semnul legământului pe care Eu îl pun între Mine și voi și orice ființă vie care este cu voi, peste generații, veșnic:",
            "12": "Curcubeul Meu l-am pus în nor și el va fi semn al legământului între Mine și pământ.",
            "13": "Și va fi, când voi înnora pământul cu un nor, curcubeul se va arăta în nor,",
            "14": "și Îmi voi aminti de legământul Meu între Mine și voi și tot ceea ce este viu din toată firea, și apele nu vor mai deveni potop să distrugă toată firea.",
            "15": "Curcubeul va fi în nor și îl voi vedea pentru a-Mi aduce aminte de legământul veșnic între Dumnezeu și tot ce este viu din toată firea de pe pământ.”",
            "16": "Dumnezeu i-a spus lui Noe: „Acesta este semnul legământului pe care l-am statornicit între Mine și toată firea care este pe pământ.”",
            "17": "Și fiii lui Noe ieșiți din arcă au fost Șem, Ham și Iafet; iar Ham este tatăl lui Canaan.",
            "18": "Aceștia trei sunt fiii lui Noe și de la aceștia s-au răspândit [oameni pe] tot pământul.",
            "19": "Noe, omul pământului, s-a înjosit și a plantat o vie.",
            "20": "Și a băut din vin și s-a îmbătat și s-a dezgolit înăuntrul cortului său.",
            "21": "Ham, tatăl lui Canaan, a văzut goliciunea tatălui său și le-a povestit celor doi frați ai săi, afară.",
            "22": "Iar Șem și Iafet au luat haina și au pus-o pe umerii amândurora și au mers îndărăt și au acoperit goliciunea tatălui lor; iar fețele lor erau întoarse îndărăt și goliciunea tatălui lor nu au văzut-o.",
            "23": "Noe s-a trezit din vinul său și a știut ce îi făcuse fiul său cel mic.",
            "24": "Și a spus: „Blestemat să fie Canaan; un sclav al sclavilor să fie pentru frații săi.”",
            "25": "Și a spus: „Binecuvântat fie DOMNUL, Dumnezeul lui Șem; și Canaan să le fie sclav.",
            "26": "Dumnezeu să îl mărească pe Iafet și el să locuiască în corturile lui Șem; iar Canaan să le fie sclav.”",
            "27": "Noe a [mai] trăit după potop trei sute cincizeci de ani.",
            "28": "Toate zilele lui Noe au fost nouă sute cincizeci de ani și a murit."
        },
        "9": {
            "0": "Și aceștia sunt urmașii fiilor lui Noe: Șem, Ham și Iafet; lor li s-au născut copii după potop.",
            "1": "Fiii lui Iafet: Gomer, Magog, Madai, Iavan, Tuval, Meșeh și Tiras.",
            "2": "Și fiii lui Gomer: Așkenaz, Rifat și Togarma.",
            "3": "Și fiii lui Iavan: Elișa și Tarșiș, Kitim și Dodanim.",
            "4": "Din aceștia s-au despărțit insulele neamurilor pe pământurile lor, fiecare după limba sa, după familiile lor, cu neamurile lor.",
            "5": "Și fiii lui Ham: Cuș și Mițraim și Put și Canaan.",
            "6": "Și fiii lui Cuș: Seva și Havila și Savta și Rama și Savteha. Și fiii lui Rama: Șeva și Dedan.",
            "7": "Iar lui Cuș i s-a născut Nimrod. El a început să fie un viteaz pe pământ.",
            "8": "El a fost vânător viteaz în fața DOMNULUI; de aceea se și spune: „Precum Nimrod, un vânător viteaz în fața DOMNULUI!”",
            "9": "Începutul regatului său a fost Babel; și Ereh, Acad și Calne în țara Șinar.",
            "10": "Din acea țară a ieșit Așur și a construit Ninive, Rehovot-Ir și Calah",
            "11": "și Resen între Ninive și Calah; acesta este orașul cel mare.",
            "12": "Și lui Mițraim i s-au născut ludiții și anamiții și lehaviții și naftuhiții,",
            "13": "și patrusiții și casluhiții, din care au ieșit filistenii, și caftoriții.",
            "14": "Iar lui Canaan i s-a născut Țidon, întâiul său născut, și Het;",
            "15": "și iebusitul și amoritul și ghirgașitul;",
            "16": "și hivitul și arkitul și sinitul;",
            "17": "și arvaditul și țemaritul și hamatitul. Și după aceea s-au răspândit familiile canaanitului.",
            "18": "Iar hotarul canaanitului s-a întins din Țidon, venind către Gherar, până la Gaza; venind spre Sodoma<sup class=\"footnote-marker\">*</sup><i class=\"footnote\">Ebr:<i>Sedom</i></i> și Gomora<sup class=\"footnote-marker\">*</sup><i class=\"footnote\">Ebr:<i>Amora</i></i> și Adma și Țevoim, până la Lașa.",
            "19": "Aceștia sunt fiii lui Ham, după familiile lor, după limbile lor, în țările lor, cu neamurile lor.",
            "20": "Iar lui Șem, tatăl tuturor celor de dincolo, fratele lui Iafet cel mare, i s-au născut și lui [urmași].",
            "21": "Și fiii lui Șem: Eilam, Așur, Arpacșad, Lud și Aram.",
            "22": "Și fiii lui Aram: Uț, Hul, Gheter și Maș.",
            "23": "Și lui Arpacșad i s-a născut Șelah; și lui Șelah i s-a născut Ever.",
            "24": "Și lui Ever i s-au născut doi fii: numele celui dintâi era Peleg, fiindcă în zilele lui a fost împărțit pământul; iar numele fratelui său era Ioktan.",
            "25": "Și lui Ioktan i s-au născut Almodad, Șalef, Hațarmavet și Iarah;",
            "26": "Hadoram, Uzal și Dikla;",
            "27": "Oval, Avimael și Șeva;",
            "28": "Ofir, Havila și Iovav. Toți aceștia sunt fiii lui Ioktan.",
            "29": "Reședința lor s-a întins de la Meșa venind către Sefar, muntele de la răsărit.",
            "30": "Aceștia sunt fiii lui Șem, după familiile lor, după limbile lor, în țările lor, după neamurile lor.",
            "31": "Acestea sunt familiile fiilor lui Noe, după generațiile lor, cu neamurile lor; și din aceștia s-au răspândit neamurile pe pământ după potop."
        },
        "10": {
            "0": "Tot pământul avea o singură limbă și un scop unic<sup class=\"footnote-marker\">*</sup><i class=\"footnote\">Sau „cuvinte unificatoare”</i>.",
            "1": "Și a fost, când au călătorit dinspre răsărit: au găsit o vale în țara Șinar și s-au așezat acolo.",
            "2": "Și și-au spus unul altuia: „Haideți să facem cărămizi și să le ardem în foc.” Și cărămida le-a servit drept piatră, iar smoala le-a servit drept mortar.",
            "3": "Ei au spus: „Haideți să ne construim un oraș și un turn cu vârful în ceruri și să ne facem un nume, ca nu cumva să fim împrăștiați pe fața întregului pământ.”",
            "4": "Și DOMNUL a coborât să vadă orașul și turnul pe care l-au construit fiii omului.",
            "5": "Și DOMNUL a spus: „Iată, ei sunt un singur popor și [au] o singură limbă pentru toți, și asta încep să facă?! Și acum, să nu le fie deci zădărnicit tot ceea ce își propun să facă?",
            "6": "Hai să coborâm și să le încurcăm acolo limba, astfel încât să nu înțeleagă niciunul limba semenului său.”",
            "7": "Și DOMNUL i-a împrăștiat de acolo pe fața întregului pământ; și s-au oprit din a mai construi orașul.",
            "8": "De aceea i s-a pus numele Babel<sup class=\"footnote-marker\">*</sup><i class=\"footnote\">De la „[de acolo] vine confuzie”. În arameică: „poartă către zeu”</i>, căci acolo a încurcat DOMNUL limba întregului pământ și de acolo i-a împrăștiat DOMNUL pe fața întregului pământ.",
            "9": "Aceștia sunt urmașii lui Șem: Șem avea o sută de ani când i s-a născut Arpahșad, la doi ani după potop.",
            "10": "Și a [mai] trăit Șem cinci sute de ani după ce i s-a născut Arpahșad și i s-au născut fii și fiice.",
            "11": "Și Arpahșad a trăit treizeci și cinci de ani și i s-a născut Șelah.",
            "12": "Și a [mai] trăit Arpahșad patru sute trei ani după ce i s a născut Șelah și i s-au născut fii și fiice.",
            "13": "Și Șelah a trăit treizeci de ani și i s a născut Ever.",
            "14": "Și a [mai] trăit Șelah patru sute trei ani după ce i s-a născut Ever și i s-au născut fii și fiice.",
            "15": "Și a trăit Ever treizeci și patru de ani și i s-a născut Peleg.",
            "16": "Și a [mai] trăit Ever patru sute treizeci de ani după ce i s-a născut Peleg și i s au născut fii și fiice.",
            "17": "Și a trăit Peleg treizeci de ani și i s-a născut Reu.",
            "18": "Și a [mai] trăit Peleg două sute nouă ani după ce i s-a născut Reu și i s-au născut fii și fiice.",
            "19": "Și a trăit Reu treizeci și doi de ani și i s-a născut Serug.",
            "20": "Și a [mai] trăit Reu două sute șapte ani după ce i s-a născut Serug și i s-au născut fii și fiice.",
            "21": "Și a trăit Serug treizeci de ani și i s-a născut Nahor.",
            "22": "Și a [mai] trăit Serug două sute de ani după ce i s-a născut Nahor și i s-au născut fii și fiice.",
            "23": "Și a trăit Nahor douăzeci și nouă de ani și i s-a născut Terah.",
            "24": "Și a [mai] trăit Nahor o sută nouăsprezece ani după ce i s-a născut Terah și i s au născut fii și fiice.",
            "25": "Și a trăit Terah șaptezeci de ani și i s au născut Avram, Nahor și Haran.",
            "26": "Și aceștia sunt urmașii lui Terah: lui Terah i s-au născut Avram, Nahor și Haran; iar lui Haran i s-a născut Lot.",
            "27": "Și a murit Haran înaintea tatălui său Terah, în țara sa natală, în Ur Casdim.",
            "28": "Avram și Nahor și-au luat soții. Numele soției lui Avram era Sarai și numele soției lui Nahor era Milca, fiica lui Haran, tatăl Milcăi și tatăl Iscăi.",
            "29": "Iar Sarai era stearpă, nu avea copil.",
            "30": "Terah i-a luat pe fiul său Avram și pe Lot, fiul lui Haran, fiul fiului său, și pe nora sa Sarai, soția fiului său Avram, și au ieșit împreună cu ei din Ur Casdim, ca să meargă către țara Canaanului; și au ajuns până în Haran și s-au așezat acolo.",
            "31": "Și au fost zilele lui Terah două sute cinci ani și a murit Terah în Haran."
        },
        "11": {
            "0": "DOMNUL i-a spus lui Avram: „Pleacă din țara ta, din locul tău natal și din casa tatălui tău, către țara pe care ți-o voi arăta.",
            "1": "Și te voi face un neam mare și te voi binecuvânta, îți voi mări numele și vei fi binecuvântare.",
            "2": "Îi voi binecuvânta pe cei care te binecuvântează; iar pe cel care te blestemă îl voi blestema; și vor fi binecuvântate în tine toate familiile pământului.”",
            "3": "Și Avram a plecat după cum îi vorbise DOMNUL și Lot a plecat cu el; iar Avram avea șaptezeci și cinci de ani când a ieșit din Haran.",
            "4": "Avram a luat-o pe soția sa Sarai și pe Lot, fiul fratelui său, și toate posesiunile lor pe care le agonisiseră și sufletele pe care le făcuseră în Haran și au plecat să meargă în țara Canaanului și au ajuns în țara Canaanului.",
            "5": "Avram a trecut prin țară până la locul [numit] Sihem, până la Elon More; iar canaanitul era atunci în țară.",
            "6": "DOMNUL i s-a arătat lui Avram și a spus: „Seminției tale îi voi da această țară.” Și el a construit acolo un altar DOMNULUI care i se arătase.",
            "7": "De acolo s a mutat la munte, la răsărit de Bet-El<sup class=\"footnote-marker\">*</sup><i class=\"footnote\">Însemnând „casa lui Dumnezeu”</i>, și și-a ridicat cortul, cu Bet-El la apus și Ai la răsărit; și a construit acolo un altar DOMNULUI și L-a chemat pe DOMNUL pe nume.",
            "8": "Și Avram a pornit din loc în loc către miazăzi<sup class=\"footnote-marker\">*</sup><i class=\"footnote\">Sau „către Neghev”, o regiune din sudul Canaanului</i>.",
            "9": "Și a fost foamete în țară și Avram a coborât în Egipt pentru a locui acolo, căci grea era foametea în țară.",
            "10": "Și a fost – când era pe cale să ajungă în Egipt – că el i-a spus soției sale Sarai: „Iată, știam că ești o femeie frumoasă la înfățișare.",
            "11": "Când te vor vedea egiptenii, vor spune: «Aceasta este soția lui»; pe mine mă vor omorî și pe tine te vor lăsa în viață.",
            "12": "Spune, rogu-te, că ești sora mea, ca să îmi fie bine datorită ție și sufletul meu să trăiască mulțumită ție.”",
            "13": "Și a fost, la venirea lui Avram în Egipt, că egiptenii au văzut că femeia era foarte frumoasă.",
            "14": "Și dregătorii lui Faraon<sup class=\"footnote-marker\">*</sup><i class=\"footnote\">Ebr: <i>Paro</i></i> au văzut-o și i-au lăudat-o lui Faraon și femeia a fost luată în casa lui Faraon.",
            "15": "Iar lui Avram, [Faraon] i-a făcut bine datorită ei și el a dobândit turme, cirezi, măgari, sclavi, slujnice, măgărițe și cămile.",
            "16": "Dar DOMNUL l-a lovit cu urgii mari pe Faraon și casa lui din pricina lui Sarai, soția lui Avram.",
            "17": "Faraon l-a chemat pe Avram și a spus: „Ce mi-ai făcut? De ce nu mi-ai zis că este soția ta?",
            "18": "De ce ai spus: «Este sora mea», și mi-am luat-o de soție? Și acum, iată-ți soția! Ia-o și pleacă!”",
            "19": "Și Faraon le-a poruncit oamenilor [săi] în privința lui și l-au escortat pe el, și pe soția lui, și tot ce avea el."
        },
        "12": {
            "0": "Avram a urcat din Egipt – el și soția lui și tot ceea ce era al lui și Lot împreună cu el – către miazăzi.",
            "1": "Și Avram era foarte încărcat de vite, de argint și de aur.",
            "2": "A continuat în călătoriile sale, de la miazăzi până la Bet-El, până la locul unde fusese cortul său înainte, între Bet-El și Ai,",
            "3": "la locul altarului pe care îl făcuse acolo la început; și acolo Avram L-a chemat pe DOMNUL pe nume.",
            "4": "Iar Lot, care mergea cu Avram, avea și el turme, cirezi și corturi.",
            "5": "Și țara nu-i putea susține pe amândoi să locuiască împreună, căci averea lor era mare și nu puteau locui împreună.",
            "6": "Și a fost ceartă între păstorii turmelor lui Avram și păstorii turmelor lui Lot; iar canaanitul și perizitul locuiau atunci în țară.",
            "7": "Și Avram i-a spus lui Lot: „Să nu fie, rogu-te, ceartă între mine și tine și între păstorii mei și păstorii tăi, căci suntem rude apropiate.",
            "8": "Oare nu-i toată țara în fața ta? Desparte-te, rogu-te, de mine: dacă [o vei lua] la stânga, eu o voi lua la dreapta; și dacă [o vei lua] la dreapta, eu o voi lua la stânga.”",
            "9": "Lot și-a ridicat ochii și a văzut că toată câmpia Iordanului era complet irigată – înainte ca DOMNUL să distrugă Sodoma și Gomora – precum grădina DOMNULUI, precum țara Egiptului, până la Țoar.",
            "10": "Și Lot a ales pentru sine toată câmpia Iordanului; și Lot a plecat dinspre răsărit și s-au despărțit unul de altul.",
            "11": "Avram s-a așezat în țara Canaanului și Lot s-a așezat în orașele câmpiei și și-a întins cortul până la Sodoma.",
            "12": "Iar oamenii Sodomei erau foarte răi și păcătoși față de DOMNUL.",
            "13": "DOMNUL i-a spus lui Avram după ce Lot se despărțise de el: „Ridică-ți așadar ochii și privește din locul în care te afli: către miazănoapte, către miazăzi, către răsărit și către apus,",
            "14": "căci toată țara pe care o vezi, ție ți-o voi da și seminției tale, în veci.",
            "15": "Îți voi face seminția ca țărâna pământului, astfel încât dacă va putea număra cineva țărâna pământului, și seminția ta va putea fi numărată.",
            "16": "Ridică-te, cutreieră prin țară în lungul și în latul ei, căci ție ți o voi da.”",
            "17": "Și Avram și a întins cortul și a venit să locuiască în câmpiile lui Mamre care sunt în Hebron și a construit acolo un altar DOMNULUI."
        },
        "13": {
            "0": "Și a fost în zilele lui Amrafel regele Șinarului, ale lui Arioh, regele Elasarului, ale lui Chedorlaomer, regele Elamului și ale lui Tidal, regele Goimului.",
            "1": "Ei au făcut război cu Bera, regele Sodomei, și cu Birșa, regele Gomorei, [și cu] Șinav, regele Admei și [cu] Șemever, regele Țevoimului, și [cu] regele Belei, adică Țoar.",
            "2": "Toți aceștia s-au strâns laolaltă la valea Sidim, adică la Marea Sărată.",
            "3": "Doisprezece ani l-au slujit pe Chedorlaomer și în al treispezecelea an s-au răsculat.",
            "4": "Iar în al paisprezecelea an a venit Chedorlaomer și regii care erau cu el și i-au lovit pe refaimiți la Așterot-Karnaim, pe zuziți în Ham, pe emimi la Șave-Kiriataim;",
            "5": "și pe horiți la munții lor, Seir, până la câmpia Paran care este lângă deșert.",
            "6": "S-au întors și au venit la Ein-Mișpat, adică la Kadeș; au lovit tot teritoriul amalekitului, precum și pe amoritul ce sălășluia în Hațațon-Tamar.",
            "7": "Atunci regele Sodomei a ieșit cu regele Gomorei, regele Admei, regele Țevoimului și regele Belei, adică Țoar, și s-au războit cu ei în valea Sidim,",
            "8": "împotriva lui Chedorlaomer, regele Elamului, și Tidal, regele Goimului, și Amrafel, regele Șinarului, și Arioh, regele Elasarului – împotriva celor cinci.",
            "9": "Iar valea Sidim era plină de puțuri de smoală. Regii din Sodoma și Gomora au fugit și au căzut în ele, iar restul au fugit către munte.",
            "10": "Apoi au luat toată averea Sodomei și Gomorei și toată hrana lor și au plecat.",
            "11": "Și l-au luat pe Lot, fiul fratelui lui Avram, și averea lui, și au plecat; căci el locuia în Sodoma.",
            "12": "Fugarul a venit și i-a dat de veste lui Avram evreul; iar el locuia în câmpiile lui Mamre, amoritul, fratele lui Eșcol și fratele lui Aner, care aveau legământ cu Avram.",
            "13": "Auzind Avram că îi fusese luat prizonier fratele, și-a înarmat discipolii născuți în casa sa, cei trei sute optsprezece, și a pornit în urmărire până la Dan.",
            "14": "Și s-a împărțit împotriva lor, noaptea, el și slujitorii lui, și i-a lovit și i-a urmărit până la Hova care este la miazănoapte<sup class=\"footnote-marker\">*</sup><i class=\"footnote\">Lit: „la stânga” pe hartă</i> de Damasc.",
            "15": "A recuperat toată averea, l-a recuperat și pe fratele său Lot și averea sa, și femeile și poporul.",
            "16": "Iar regele Sodomei i-a ieșit în întâmpinare după ce s-a întors după înfrângerea lui Chedorlaomer și a regilor care erau cu el, în valea Șave, care este valea regelui.",
            "17": "Iar Malhițedek<sup class=\"footnote-marker\">*</sup><i class=\"footnote\">Însemnând „regele cel drept”</i>, regele Șalemului, a adus pâine și vin, el fiind preot al Dumnezeului Preaînalt<sup class=\"footnote-marker\">*</sup><i class=\"footnote\">Ebr: <i>El-Elion</i></i>.",
            "18": "El l-a binecuvântat și a spus: „Binecuvântat este Avram de către Dumnezeul Preaînalt, Creatorul cerurilor și pământului.",
            "19": "Și binecuvântat este Dumnezeul Preaînalt, care i-a predat pe dușmanii tăi în mâna ta.” Și i-a dat zeciuială din toate<sup class=\"footnote-marker\">*</sup><i class=\"footnote\">Fie Malhițedek i-a dat zeciuială lui Avraham, fie Avraham lui Malhițedek.</i>.",
            "20": "Regele Sodomei i-a spus lui Avram: „Dă-mi mie sufletele, iar averea ia-o pentru tine.”",
            "21": "Avram i-a spus regelui Sodomei: „Îmi ridic mâna către DOMNUL, Dumnezeul Preaînalt, Creatorul cerurilor și pământului,",
            "22": "dacă [am luat] fie și un fir de ață sau o curea de încălțăminte, sau dacă voi lua din orice care este al tău! Ca să nu spui: «Eu l-am îmbogățit pe Avram.»",
            "23": "Departe de mine! Numai ceea ce au mâncat tinerii și partea oamenilor care au mers cu mine: Aner, Eșcol și Mamre – ei își vor lua partea.”"
        },
        "14": {
            "0": "După aceste lucruri, a fost cuvântul DOMNULUI către Avram într-o viziune, spunând: „Nu te teme, Avram! Eu sunt pavăză pentru tine; răsplata ta este foarte mare.”",
            "1": "Atunci Avram a spus: „Stăpâne, Doamne DUMNEZEULE<sup class=\"footnote-marker\">*</sup><i class=\"footnote\">Ebr: <i>ADONAI Elohim</i></i>, ce îmi poți da [Tu] oare când eu mă duc fără urmași, iar intendentul casei mele este Eliezer din Damasc?”",
            "2": "Și a spus Avram: „Iată, mie nu mi-ai dat sămânță; și iată, intendentul casei mele mă va moșteni.”",
            "3": "Și iată, cuvântul DOMNULUI a fost către el, spunând: „Nu acesta te va moșteni, ci doar cel care va ieși din viscerele tale, el te va moșteni.”",
            "4": "Apoi l-a scos afară și a spus: „Privește către cer și numără stelele, dacă le vei putea număra!” Și i-a spus: „Așa va fi seminția ta!”",
            "5": "Și [Avram] a crezut în DOMNUL și i-a socotit aceasta ca dreptate.",
            "6": "Și [DOMNUL] i-a spus: „Eu sunt DOMNUL care te a scos din Ur-Casdim ca să-ți dau țara aceasta s-o moștenești.”",
            "7": "Și [Avram] a spus: „Stăpâne, Doamne DUMNEZEULE, prin ce voi ști că o voi moșteni?”",
            "8": "Și [DOMNUL] i-a spus: „Ia pentru Mine trei vițele<sup class=\"footnote-marker\">*</sup><i class=\"footnote\">Sau „o vițea de trei ani”. Idem și pentru celelalte animale.</i>, trei iezi, trei berbeci, o turturea și un porumbel tânăr.”",
            "9": "Și [Avram] a luat pentru El toate acestea, le-a despicat pe mijloc și a așezat jumătățile una în fața celeilalte; dar păsările nu le-a despicat.",
            "10": "Păsările de pradă au coborât asupra stârvurilor și Avram le-a gonit.",
            "11": "Când soarele era pe cale să apună, o toropeală profundă a căzut asupra lui Avram; și iată, o groază, o negură mare, a căzut peste el.",
            "12": "[DOMNUL] i-a spus lui Avram: „Să știi negreșit că străini vor fi [cei din] seminția ta într-o țară care nu este a lor, iar [băștinașii] îi vor subjuga și-i vor oprima patru sute de ani.",
            "13": "Dar chiar pe neamul care îi va subjuga Eu îl voi judeca, apoi [urmașii tăi] vor ieși cu avere mare.",
            "14": "Iar tu te vei duce în pace la părinții tăi; vei fi îngropat după o bătrânețe bună.",
            "15": "Și a patra generație se va reîntoarce aici, căci păcatul amoritului nu este împlinit până atunci.”",
            "16": "Și a fost [astfel]: soarele a apus și s-a făcut întuneric; și iată că un furnal fumegând și o văpaie de foc au trecut printre acele bucăți.",
            "17": "În acea zi DOMNUL a făcut legământ cu Avram, spunând: „Seminției tale i-am dat țara aceasta, de la fluviul Egiptului până la fluviul cel mare, fluviul Eufrat:",
            "18": "pe kenit și pe kenizit și pe kadmonit;",
            "19": "și pe hitit și pe perizit și pe refaimiți;",
            "20": "și pe amorit și pe canaanit și pe ghirgașit și pe iebusit.”"
        },
        "15": {
            "0": "Iar Sarai, soția lui Avram, nu îi născuse; și ea avea o slujnică egipteană al cărui nume era Hagar.",
            "1": "Și Sarai i-a spus lui Avram: „Iată, DOMNUL m-a oprit să nasc; vino, rogu-te, la slujnica mea, poate că voi fi zidită prin ea.” Și Avram a ascultat de glasul lui Sarai.",
            "2": "Și Sarai, soția lui Avram, a luat o pe Hagar egipteanca, slujnica ei, la capătul a zece ani de ședere a lui Avram în țara Canaanului, și i-a dat o de soție soțului ei Avram.",
            "3": "El a venit la Hagar și ea a zămislit; și ea a văzut că a zămislit, și stăpâna ei a decăzut în ochii ei.",
            "4": "Și Sarai i-a spus lui Avram: „Nedreptatea ce mi se face e asupra ta! Eu mi-am dat slujnica la sânul tău, ea a văzut că a zămislit și am decăzut în ochii ei. Să judece DOMNUL între mine și tine!”",
            "5": "Și Avram i-a spus lui Sarai: „Iată, slujnica ta este în mâna ta; fă-i ce este bine în ochii tăi!” Sarai a prigonit-o și ea a fugit dinaintea ei.",
            "6": "Un înger al DOMNULUI a găsit-o la un izvor de apă în deșert, la izvorul de pe drumul către Șur,",
            "7": "și a spus: „Hagar, slujnica lui Sarai, de unde ai venit și încotro te îndrepți?” Ea a spus: „Fug dinaintea stăpânei mele Sarai.”",
            "8": "Și un înger al DOMNULUI i-a spus: „Întoarce-te la stăpâna ta și supune-te sub mâna ei.”",
            "9": "Și un înger al DOMNULUI i-a spus: „Îți voi înmulți foarte mult seminția; nu va putea fi numărată de multă ce este.”",
            "10": "Și un înger al DOMNULUI i-a spus: „Iată, ai zămislit și vei naște un fiu și îi vei pune numele Ișmael<sup class=\"footnote-marker\">*</sup><i class=\"footnote\">Adică „Dumnezeu a auzit” sau „Dumnezeu a ascultat”</i>, căci DOMNUL ți-a auzit durerea.",
            "11": "Și el va fi un măgar sălbatic de om: mâna lui împotriva tuturor și mâna tuturor împotriva lui; și asupra tuturor fraților lui va sălășlui.”",
            "12": "[Hagar] a pus numele DOMNULUI care îi vorbise Ata-El-Roi<sup class=\"footnote-marker\">*</sup><i class=\"footnote\">Adică „Tu-Ești-Dumnezeul-Viziunii” sau „Tu-Ești-Dumnezeul-Care-Mă-Vede”</i>, căci a spus: „Am văzut și aici, după ce m-a văzut?”",
            "13": "De aceea, fântâna s-a numit Beer-Lehai-Roi<sup class=\"footnote-marker\">*</sup><i class=\"footnote\">Adică „Fântâna-Celui-Viu-Ce-Mi-Se-Arată” sau „Fântâna-Celui-Viu-Care-Mă-Vede”</i> – iată, ea este între Kadeș și Bered.",
            "14": "Hagar i-a născut lui Avram un fiu și Avram i-a pus numele fiului său pe care îl născuse Hagar – Ișmael.",
            "15": "Iar Avram avea optzeci și șase de ani când Hagar i l-a născut pe Ișmael lui Avram."
        },
        "16": {
            "0": "Și a fost, când Avram avea nouăzeci și nouă de ani, că DOMNUL i S-a arătat lui Avram și i-a spus: „Eu sunt Dumnezeul Atotputernic<sup class=\"footnote-marker\">*</sup><i class=\"footnote\">Ebr: <i>El Șadai</i></i>; mergi înaintea Mea și fii integru!",
            "1": "Și voi pune legământul Meu între Mine și tine și te voi înmulți nespus.”",
            "2": "Și Avram a căzut cu fața [la pământ] și Dumnezeu i-a vorbit, spunând:",
            "3": "„[Cât despre] Mine, iată legământul Meu cu tine: vei fi părinte al multor neamuri.",
            "4": "Numele tău nu se va mai chema Avram<sup class=\"footnote-marker\">*</sup><i class=\"footnote\">Adică „părintele Aramului”</i>, ci numele tău va fi Avraham<sup class=\"footnote-marker\">*</sup><i class=\"footnote\">Adică „părinte al multe neamuri”</i>, căci ți-am dat să fii tatăl multor neamuri.",
            "5": "Te voi face foarte roditor și voi face din tine neamuri; și regi din tine vor ieși.",
            "6": "Voi statornici legământul Meu între Mine și tine și seminția ta după tine, peste generațiile lor, ca legământ veșnic, ca să fiu Dumnezeu pentru tine și pentru seminția ta după tine.",
            "7": "Și îți voi da, ție și seminției tale după tine, țara pribegiilor tale, toată țara Canaanului, ca posesiune veșnică; și le voi fi Dumnezeu.”",
            "8": "Dumnezeu i-a spus lui Avraham: „Iar tu să păstrezi legământul Meu, tu și seminția ta după tine, peste generațiile lor.",
            "9": "Acesta este legământul Meu pe care să-l păziți între Mine și voi și seminția ta după tine: tot cel de parte bărbătească dintre voi să fie circumcis.",
            "10": "Să vă circumcideți carnea prepuțului vostru și să fie ca semn al legământului între Mine și voi.",
            "11": "La vârsta de opt zile să fie circumcis oricine din voi de parte bărbătească, pentru generațiile voastre – cel născut în casă sau cel cumpărat cu bani de la orice străin care nu este din seminția ta.",
            "12": "Circumcis negreșit să fie cel născut în casa ta și cel cumpărat cu banii tăi; legământul Meu să fie în carnea voastră ca legământ veșnic.",
            "13": "Iar cel de parte bărbătească necircumcis, care nu-și va circumcide carnea prepuțului, acel suflet va fi nimicit din poporul său; a nesocotit legământul Meu.”",
            "14": "Dumnezeu i-a spus lui Avraham: „Pe Sarai, soția ta, să nu o mai chemi Sarai, căci Sara îi este numele.",
            "15": "O voi binecuvânta și îți voi și dărui de la ea un fiu; o voi binecuvânta și ea va fi neamuri; regi ai popoarelor vor ieși din ea.”",
            "16": "Avraham a căzut cu fața [la pământ] și a râs și a spus în inima lui: „Oare cuiva de o sută de ani i se va naște [un fiu]? Și oare Sara, o femeie de nouăzeci de ani, va naște?”",
            "17": "Și Avraham I-a spus lui Dumnezeu: „Să trăiască Ișmael înaintea Ta !”",
            "18": "Și Dumnezeu i-a spus: „Și totuși, soția ta Sara îți va naște un fiu și îi vei pune numele Isaac<sup class=\"footnote-marker\">*</sup><i class=\"footnote\">De la verbul <i>lițhok</i> („a râde”)</i> și voi statornici legământul Meu cu el ca legământ veșnic cu seminția lui după el.",
            "19": "Cât despre Ișmael, te-am ascultat: iată, l-am binecuvântat, îl voi face roditor și îl voi înmulți foarte mult, doisprezece prinți i se vor naște și îl voi face un neam mare.",
            "20": "Dar legământul Mi-l voi statornici cu Isaac, pe care ți-l va naște Sara pe vremea aceasta, anul viitor.”",
            "21": "Și când a sfârșit de vorbit cu el, Dumnezeu s-a ridicat de deasupra lui Avraham.",
            "22": "Avraham l-a luat pe fiul său Ișmael și pe toți cei născuți în casa lui și pe toți cei cumpărați cu banii lui – toți cei de parte bărbătească dintre oamenii casei lui Avraham – și le-a circumcis prepuțurile chiar în ziua aceea, precum îi vorbise Dumnezeu.",
            "23": "Și Avraham avea nouăzeci și nouă de ani când a fost circumcis [în] carnea prepuțului său.",
            "24": "Iar fiul său Ișmael avea treisprezece ani când a fost circumcis în carnea prepuțului său.",
            "25": "Chiar în aceeași zi au fost circumciși Avraham și fiul său Ișmael.",
            "26": "Și toți oamenii casei sale – cel născut în casă și cel cumpărat cu bani de la străin – au fost circumciși împreună cu el."
        },
        "17": {
            "0": "DOMNUL i S-a arătat [lui Avraham] în Elonei-Mamre, [pe când] el ședea la intrarea cortului, în arșița zilei.",
            "1": "El și-a ridicat ochii și a văzut: și iată, trei oameni stând lângă el. El a văzut și a alergat în întâmpinarea lor din intrarea cortului și s-a prosternat spre pământ.",
            "2": "Și a spus: „Stăpâne, dacă am găsit bunăvoință în ochii Tăi, te rog, nu trece pe lângă slujitorul tău.",
            "3": "Să se ia, te rog, puțină apă și spălați-vă picioarele și rezemați-vă sub copac.",
            "4": "Și eu voi lua o bucată de pâine și vă veți înviora inima; apoi veți trece [mai departe], căci de asta ați trecut pe la slujitorul vostru”. Ei au spus: „Așa să faci, precum ai vorbit.”",
            "5": "Avraham s-a grăbit către cort, la Sara, și a spus: „Grăbește-te! [Ia] trei măsuri de făină [și trei de] făină fină ! Frământă și fă turte!”",
            "6": "Iar Avraham a fugit la vite, a luat un tăuraș fraged și bun și l-a dat tânărului care s-a grăbit să-l prepare.",
            "7": "Și a luat unt și lapte și tăurașul pe care îl pregătise și [le-]a pus în fața lor; iar el a stat în picioare înaintea lor sub copac și au mâncat.",
            "8": "Ei i-au spus: „Unde este soția ta Sara?” El a spus: „Iată, în cort.”",
            "9": "Și el a spus: „Mă voi întoarce negreșit la tine la anul pe vremea aceasta și iată, Sara, soția ta va avea un fiu.” Iar Sara asculta la intrarea cortului, care era în spatele lui.",
            "10": "Iar Avraham și Sara erau bătrâni, înaintați în zile, iar Sara încetase să mai aibă rânduiala femeilor.",
            "11": "Și a râs Sara în sinea ei, spunând: „După ce m-am ofilit, oare voi mai avea pielea netedă? Și soțul meu este bătrân!”",
            "12": "DOMNUL i-a spus lui Avraham: „De ce a râs Sara, spunând: «Să fie adevărat că voi naște, deși am îmbătrânit» ?",
            "13": "Este oare vreun lucru prea minunat pentru DOMNUL?! La soroc mă voi întoarce la tine, anul viitor pe vremea aceasta, și Sara va avea un fiu.”",
            "14": "Dar Sara a negat, spunând: „Nu am râs”, căci s-a temut; și el a spus: „Nu, ai râs!”",
            "15": "Oamenii s-au ridicat de acolo și s-au uitat înspre Sodoma, iar Avraham a mers cu ei ca să-i conducă.",
            "16": "Și DOMNUL a spus: „Să ascund Eu oare de Avraham ce sunt pe cale să fac ?",
            "17": "Iar Avraham va fi negreșit un neam mare și puternic și în el vor fi binecuvântate toate neamurile pământului.",
            "18": "Căci l-am cunoscut că va porunci copiilor săi și casei sale după el să păstreze calea DOMNULUI spre a face dreptate și judecată, pentru ca DOMNUL să aducă asupra lui Avraham ceea ce a vorbit despre el.”",
            "19": "Și DOMNUL a spus: „Strigătul Sodomei și Gomorei este mare și păcatul lor este foarte greu.",
            "20": "Voi coborî și voi vedea: dacă au făcut ca strigătul care a ajuns la Mine – distrugere! Iar dacă nu, voi ști.”",
            "21": "Oamenii s-au îndreptat de acolo și au mers către Sodoma, iar Avraham încă stătea înaintea DOMNULUI.",
            "22": "Avraham s a apropiat și a spus: „Vei nimici oare pe cel drept împreună cu cel ticălos?",
            "23": "Poate că sunt cincizeci de drepți în mijlocul orașului... Vei nimici oare și nu vei cruța locul de dragul celor cincizeci de drepți din mijlocul său?",
            "24": "Ar fi un sacrilegiu pentru Tine să faci un astfel de lucru, să omori pe cel drept împreună cu cel ticălos, astfel încât cel drept să fie ca ticălosul. Ar fi sacrilegiu pentru Tine! Oare Judecătorul întregului pământ nu va face dreptate?”",
            "25": "DOMNUL a spus: „Dacă voi găsi în Sodoma cincizeci de drepți în mijlocul orașului, voi cruța tot locul în meritul lor.”",
            "26": "Iar Avraham a răspuns și a spus: „Iată dar, cutez să vorbesc Stăpânului meu, deși eu sunt doar praf și cenușă.",
            "27": "Poate că din cei cincizeci de drepți vor lipsi cinci ? Vei distruge tot orașul din pricina celor cinci?” Și El a spus: „Nu voi distruge dacă voi găsi acolo patruzeci și cinci.”",
            "28": "Iarăși a vorbit și a spus: „Poate se vor găsi acolo patruzeci?” Și El a spus: „Nu voi face [asta], datorită celor patruzeci.”",
            "29": "Și [Avraham] a spus: „Să nu se mânie Stăpânul meu și voi vorbi: poate se vor găsi acolo treizeci?” Și El a spus: „Nu voi face [asta] dacă voi găsi acolo treizeci.”",
            "30": "Și el a spus: „Iată, cutez să vorbesc Stăpânului meu: poate se vor găsi acolo douăzeci?” Și El a spus: „Nu voi distruge, datorită celor douăzeci.”",
            "31": "Și el a spus: „Să nu se mânie Stăpânul meu de voi vorbi doar de această dată: poate se vor găsi acolo zece ?” Și El a spus: „Nu voi distruge, datorită celor zece.”",
            "32": "DOMNUL a plecat, când a isprăvit de vorbit lui Avraham, iar Avraham s-a întors la locul lui."
        },
        "18": {
            "0": "Cei doi îngeri au ajuns la Sodoma seara, iar Lot stătea la poarta Sodomei. Lot a văzut, s-a ridicat să-i întâmpine și s-a prosternat cu fața la pământ.",
            "1": "Și a spus: „Iată, domnii mei, abateți-vă, vă rog, spre casa slujitorului vostru, înnoptați și spălați-vă picioarele, apoi treziți-vă devreme și mergeți pe drumul vostru.” Iar ei au spus: „Nu, ci pe stradă vom înnopta.”",
            "2": "El a insistat mult pe lângă ei și ei s-au abătut către el și au venit în casa lui și el a făcut un ospăț pentru ei și a copt azime și au mâncat.",
            "3": "Nu se culcaseră încă și oamenii orașului, oamenii Sodomei, s-au adunat în jurul casei, de la tânăr la bătrân, tot poporul din [toate] colțurile.",
            "4": "Ei l-au chemat pe Lot și i-au spus: „Unde sunt oamenii care au venit la tine în noaptea aceasta? Scoate-i la noi ca să-i cunoaștem !”",
            "5": "Lot a ieșit la ei, la intrare, și a închis ușa în spatele lui.",
            "6": "Și a spus: „Vă rog, frații mei, nu faceți [așa] ticăloșie.",
            "7": "Iată, am două fiice care nu au cunoscut bărbat; le voi scoate afară la voi și le veți face după cum este bine în ochii voștri. Dar acelor oameni să nu le faceți nimic, căci de aceea au venit sub umbra acoperișului meu.”",
            "8": "Ei au spus: „Dă-te la o parte!” Și au spus: „Acesta a venit să stea ca străin și mai și judecă? Acum îți vom face și mai mult rău decât lor!” Și l-au îmbrâncit pe om, pe Lot, și s-au apropiat să spargă ușa.",
            "9": "Oamenii [aceia] și-au întins mâna și l-au adus pe Lot la ei, în casă, și au închis ușa.",
            "10": "Iar pe oamenii care erau la intrarea casei i-au lovit cu orbire, de la mic la mare; și ei au încercat zadarnic să găsească intrarea.",
            "11": "Oamenii i-au spus lui Lot: „Pe cine mai ai aici: ginere, fiii tăi, fiicele tale și pe oricine ai în oraș, scoate-i din locul acesta!",
            "12": "Căci suntem pe cale să distrugem locul acesta, căci mare este strigătul [contra] lor înaintea DOMNULUI, așa că DOMNUL ne-a trimis să îl distrugem.”",
            "13": "Lot a ieșit și a vorbit cu ginerii lui, care luaseră pe fiicele lui, și a spus: „Ridicați-vă, ieșiți din acest loc, căci DOMNUL este pe cale să distrugă orașul!” Dar în ochii ginerilor săi părea că glumește.",
            "14": "Și pe când se iveau zorii, îngerii l-au îndemnat pe Lot, spunând: „Ridică-te, ia-ți soția și pe cele două fiice ale tale care se găsesc [aici], ca nu cumva să fii nimicit din pricina păcatului orașului!”",
            "15": "Dar el a zăbovit; așa că oamenii i-au apucat mâna, mâna soției lui și mâna celor două fiice ale lui, în mila DOMNULUI pentru el; l-au scos și l-au condus afară din oraș.",
            "16": "Și a fost, când îi scoteau afară, că [îngerul] a spus: „Fugi ca să-ți salvezi viața! Nu te uita în urma ta și nu te opri nicăieri în toată câmpia; fugi la munte, ca nu cumva să fii nimicit!”",
            "17": "Lot le-a spus: „Nu, rogu-Te, Stăpâne!",
            "18": "Iată, slujitorul Tău a găsit bunăvoință în ochii Tăi și mare Ți-a fost mila pe care ai făcut-o cu mine, că mi-ai păstrat sufletul în viață. Însă nu pot să fug la munte, ca nu cumva răul să se prindă de mine și să mor.",
            "19": "Iată, Te rog, acest oraș este [destul de] aproape ca să scap acolo și este mic; voi fugi, rogu-Te, acolo. Nu este oare mic? Și sufletul meu va rămâne în viață!”",
            "20": "Și [îngerul] i-a spus: „Iată, ți-am dat ascultare și în legătură cu lucrul acesta, să nu distrug orașul despre care ai vorbit.",
            "21": "Grăbește-te, fugi acolo, căci nu pot face nimic până când nu vei fi ajuns acolo.” De aceea el a pus orașului numele Țoar.",
            "22": "Soarele răsărea asupra pământului și Lot a ajuns în Țoar.",
            "23": "Și DOMNUL a făcut să plouă asupra Sodomei și asupra Gomorei pucioasă și foc de la DOMNUL, din ceruri.",
            "24": "Și a prăpădit acele orașe și toată câmpia și pe toți locuitorii orașelor și vegetația pământului.",
            "25": "Iar soția lui [Lot] s-a uitat din spatele lui și s-a prefăcut într-un stâlp de sare.",
            "26": "Avraham s-a sculat dis-de-dimineață [și s-a dus] către locul unde stătuse înaintea DOMNULUI.",
            "27": "Și a privit peste Sodoma și Gomora și peste toată întinderea pământului câmpiei; s-a uitat și iată, fumul pământului se ridica precum fumul unui furnal.",
            "28": "Și a fost, când a distrus Dumnezeu orașele câmpiei: Dumnezeu Și-a amintit de Avraham; și l-a scos pe Lot din mijlocul prăpădului, când a prăpădit orașele unde locuise Lot.",
            "29": "Lot a urcat din Țoar și s-a așezat la munte cu cele două fiice ale lui, căci se temea să se așeze în Țoar; și a locuit într-o peșteră, el și cele două fiice ale lui.",
            "30": "Cea întâi-născută a spus celei tinere: „Tatăl nostru este bătrân și nu există niciun om pe pământ care să vină la noi, după obiceiul întregului pământ.",
            "31": "Haide să-i dăm tatălui nostru să bea vin și să ne culcăm cu el, ca să dăm viață la urmași de la tatăl nostru.”",
            "32": "I-au dat tatălui lor vin să bea în noaptea aceea; cea întâi-născută a venit și s-a culcat cu tatăl ei și el nu a știut nici când ea s-a culcat și nici când s-a sculat.",
            "33": "A doua zi, cea întâi-născută i-a spus celei tinere: „Iată, m-am culcat cu tatăl meu noaptea trecută; să-i dăm să bea vin și în noaptea aceasta și vino să te culci cu el, ca să dăm viață la urmași de la tatăl nostru.”",
            "34": "I-au dat tatălui lor să bea vin și în noaptea aceea; și cea tânără s-a sculat și s-a culcat cu el și el nu a știut nici când ea s-a culcat și nici când ea s a sculat.",
            "35": "Și cele două fiice ale lui Lot au zămislit de la tatăl lor.",
            "36": "Cea mai în vârstă a născut un fiu și i-a pus numele Moab<sup class=\"footnote-marker\">*</sup><i class=\"footnote\">Adică „de la tatăl meu”</i>; el este părintele Moabului până astăzi.",
            "37": "Iar cea tânără a născut și ea un fiu și i-a pus numele Ben-Ami<sup class=\"footnote-marker\">*</sup><i class=\"footnote\">Adică „fiul poporului meu”</i>; el este părintele amoniților până astăzi."
        },
        "19": {
            "0": "Avraham a plecat de acolo către ținutul de miazăzi și s-a așezat între Kadeș și Șur și a locuit ca străin în Gherar.",
            "1": "Și Avraham a spus despre soția sa Sara: „Ea este sora mea.” Și Avimeleh, regele Gherarului, a trimis și a luat-o pe Sara.",
            "2": "Dumnezeu a venit la Avimeleh într-un vis, noaptea, și i-a spus: „Iată, ești pe cale să mori din pricina femeii pe care ai luat-o, căci ea este femeie măritată.”",
            "3": "Dar Avimeleh nu se apropiase de ea și a spus: „Stăpâne, oare vei ucide un neam, chiar dacă este drept?",
            "4": "Oare nu mi-a spus chiar el: «Este sora mea»? Și chiar și ea a spus: «Este fratele meu!» În inocența inimii mele și în curățenia palmelor mele am făcut aceasta.”",
            "5": "Dumnezeu i-a spus în vis: „Și Eu am știut că în inocența inimii tale ai făcut aceasta și chiar Eu te-am împiedicat să păcătuiești față de Mine; de aceea nu te-am lăsat să te atingi de ea.",
            "6": "Dar acum, dă-i bărbatului soția înapoi, căci el este profet și se va ruga pentru tine și vei trăi. Dar dacă nu o dai înapoi, să știi că vei muri negreșit, tu și tot ce este al tău.”",
            "7": "Și Avimeleh s-a trezit dis-de-dimineață, și-a chemat toți slujitorii și a vorbit toate aceste cuvinte în urechile lor; și oamenii s-au temut grozav.",
            "8": "Avimeleh l-a chemat pe Avraham și i-a spus: „Ce ne-ai făcut și cu ce ți-am păcătuit, de ai adus asupra mea și asupra regatului meu un mare păcat? Fapte care nu se fac ai făcut cu mine!”",
            "9": "Și Avimeleh i-a spus lui Avraham: „Ce ai văzut, de ai făcut lucrul acesta?”",
            "10": "Și Avraham a spus: „Pentru că mi-am spus [în sinea mea]: «Nu-i nicio teamă de Dumnezeu în locul acesta! Și mă vor omorî din pricina soției mele.»",
            "11": "Și în plus, ea este într-adevăr sora mea, fiica tatălui meu, dar nu fiica mamei mele; și mi-a devenit soție.",
            "12": "Și când Dumnezeu m-a făcut să rătăcesc din casa tatălui meu, i-am spus: «Asta să fie bunăvoința pe care să o faci cu mine: în orice loc unde vom ajunge, spune despre mine: ‘Este fratele meu!’»”",
            "13": "Avimeleh a luat turme și cirezi, sclavi și slujitoare, și i le-a dat lui Avraham; și i-a înapoiat-o pe Sara, soția lui.",
            "14": "Și a spus Avimeleh: „Iată, țara mea este înaintea ta, așează-te unde este bine în ochii tăi.”",
            "15": "Iar Sarei i-a spus: „Iată, i-am dat fratelui tău o mie de arginți. Iată, să-ți fie drept voal pentru ochi, pentru toți cei ce sunt cu tine și în fața tuturor să fie dovadă.”",
            "16": "Iar Avraham s-a rugat la Dumnezeu și Dumnezeu l-a vindecat pe Avimeleh, pe soția lui și pe slujnicele lui și au născut,",
            "17": "căci DOMNUL închisese deplin orice pântec din casa lui Avimeleh, din pricina Sarei, soția lui Avraham."
        },
        "20": {
            "0": "Și DOMNUL Și-a adus aminte de Sara precum spusese și DOMNUL i-a făcut Sarei precum vorbise.",
            "1": "Și Sara a zămislit și i-a născut lui Avraham un fiu al bătrâneții sale, la sorocul despre care îi vorbise Dumnezeu.",
            "2": "Iar Avraham i-a pus fiului său care i se născuse, pe care i-l născuse Sara – numele Isaac.",
            "3": "Și Avraham l-a circumcis pe Isaac, fiul său, la vârsta de opt zile, precum îi poruncise Dumnezeu.",
            "4": "Și Avraham avea o sută de ani când i s-a născut fiul său Isaac.",
            "5": "Și Sara a spus: „Dumnezeu mi-a făcut [pricină] de râs; oricine aude va râde pentru mine.”",
            "6": "Și a spus: „Cine i a vestit lui Avraham: «Sara va alăpta copii»? Căci i-am născut fiu al bătrâneților lui.”",
            "7": "Copilul a crescut și a fost înțărcat, și Avraham a făcut un ospăț mare în ziua când a fost înțărcat Isaac.",
            "8": "Și Sara l-a văzut pe fiul lui Hagar egipteanca, pe care i-l născuse lui Avraham, batjocorind.",
            "9": "Și i-a spus lui Avraham: „Izgonește-o pe această slujnică și pe fiul ei, căci fiul acestei slujnice nu va moșteni împreună cu fiul meu, cu Isaac.”",
            "10": "Și lucrul l-a mâhnit foarte mult pe Avraham, [fiind] despre fiul său.",
            "11": "Dar Dumnezeu i-a spus lui Avraham: „Nu fi mâhnit pentru tânăr și pentru slujnica ta: tot ceea ce îți va spune Sara, ascultă de glasul ei, căci prin Isaac îți va fi socotită sămânța.",
            "12": "Dar și pe fiul slujnicei îl voi face un neam, căci este din seminția ta.”",
            "13": "Și Avraham s-a trezit dis-de-dimineață, a luat pâine și un burduf de apă și le-a dat lui Hagar. I le-a pus pe umăr, și copilul, și a izgonit-o; și ea a plecat și a rătăcit în deșertul Beer-Șeva.",
            "14": "Când apa din burduf s-a terminat, ea a abandonat copilul sub unul dintre tufișuri.",
            "15": "A mers și s-a așezat departe, la distanță, la câteva aruncături de arc, căci spunea: „Să nu văd moartea copilului!” S-a așezat deoparte, și-a ridicat glasul și a plâns.",
            "16": "Dumnezeu a auzit glasul tânărului și un înger al lui Dumnezeu a chemat-o pe Hagar din cer și i-a spus: „Ce ai, Hagar? Nu te teme, căci Dumnezeu [i-]a auzit glasul tânărului de acolo de unde este el.",
            "17": "Scoală-te, ridică-l pe tânăr și ține-l de mână, căci îl voi face neam mare.”",
            "18": "Și Dumnezeu i-a deschis ochii și ea a văzut o fântână cu apă; și a mers și a umplut burduful de apă și i-a dat tânărului să bea.",
            "19": "Și Dumnezeu a fost cu tânărul; el a crescut, a locuit în deșert și a ajuns arcaș.",
            "20": "S-a așezat în deșertul Paran și mama lui i-a luat o soție din țara Egiptului.",
            "21": "Și a fost în vremea aceea: Avimeleh, împreună cu Pihol, căpetetenia oștirii lui, i-a spus lui Avraham astfel: „Dumnezeu este cu tine în tot ceea ce faci.",
            "22": "Și acum, jură-mi pe Dumnezeu, aici, că nu mă vei înșela pe mine sau pe odrasla mea sau pe nepoții mei. După bunăvoința pe care am făcut-o cu tine să faci [și tu] cu mine și cu țara în care ai locuit ca străin.”",
            "23": "Și Avraham i a spus: „Voi jura.”",
            "24": "Apoi Avraham i s-a plâns lui Avimeleh în legătură cu o fântână de apă pe care o capturaseră slujitorii lui Avimeleh.",
            "25": "Și Avimeleh a spus: „Nu știu cine a făcut lucrul acesta și nici tu nu mi-ai spus și nici eu nu am auzit până astăzi.”",
            "26": "Și Avraham a luat turme și cirezi și i le-a dat lui Avimeleh și cei doi au făcut un legământ.",
            "27": "Și Avraham a pus deoparte șapte oi din turmă.",
            "28": "Și Avimeleh i-a spus lui Avraham: „Ce-i cu aceste șapte oi pe care le-ai pus deoparte?”",
            "29": "Și [Avraham] a spus: „Căci cele șapte oi [vreau] să le iei din mâna mea, ca să îmi fie ca mărturie că eu sunt cel care am săpat această fântână.”",
            "30": "De aceea, locul acela s-a numit Beer Șeva, căci acolo au jurat cei doi.",
            "31": "Și au făcut un legământ în Beer-Șeva. Și Avimeleh s-a ridicat cu Pihol, căpetenia oștirii sale, și s-au întors în țara filistenilor.",
            "32": "Iar [Avraham] a sădit un <i>eșel</i><sup class=\"footnote-marker\">*</sup><i class=\"footnote\">Termen ebraic cu sens incert, probabil o abreviere de la <i><b>a</b>hila <b>ș</b>etia ve<b>l</b>ina</i> („hrană, băutură și [loc de] înnoptat”)</i> în Beer-Șeva și a chemat acolo numele DOMNULUI, Dumnezeului lumii.",
            "33": "Și Avraham a locuit în țara filistenilor zile multe."
        },
        "21": {
            "0": "Și a fost, după aceste lucruri, că Dumnezeu l-a încercat pe Avraham și i-a spus: „Avraham!” și el a spus: „Iată-mă!”",
            "1": "Și [El] a spus: „Ia-l, rogu-te, pe fiul tău, pe unicul tău [fiu], pe care îl iubești, pe Isaac; și mergi spre ținutul Moria și înalță-l acolo ca ardere-de-tot pe unul dintre munți, pe care ți-l voi spune.”",
            "2": "Avraham s-a trezit dis-de-dimineață, și-a înșeuat măgarul și a luat cu el pe cei doi tineri ai săi și pe fiul său Isaac și a despicat lemne pentru arderea de tot și s-a sculat și a mers către locul pe care i-l spusese Dumnezeu.",
            "3": "În a treia zi, Avraham și-a ridicat ochii și a văzut locul de departe.",
            "4": "Și Avraham le-a spus tinerilor lui: „Stați aici cu măgarul, iar eu și tânărul vom merge până acolo și ne vom prosterna și ne vom întoarce la voi.”",
            "5": "Avraham a luat lemnele pentru arderea-de-tot și le-a pus asupra fiului său Isaac; a luat în mâna sa focul și cuțitul și au mers amândoi împreună.",
            "6": "Și Isaac i-a spus tatălui său Avraham: „Tată!”, și el a spus: „Iată-mă, fiule!” Și el a spus: „Iată focul și lemnele, dar unde e mielul pentru arderea-de-tot?”",
            "7": "Și Avraham a spus: „Dumnezeu Își va dezvălui singur mielul pentru arderea-de-tot, fiule.” Și au mers amândoi împreună.",
            "8": "Și au ajuns la locul pe care i-l spusese Dumnezeu. Avraham a construit acolo altarul și a aranjat lemnele; apoi l-a legat pe fiul său Isaac și l-a pus pe altar, deasupra lemnelor.",
            "9": "Și Avraham și-a întins mâna și a luat cuțitul ca să-și înjunghie fiul.",
            "10": "Atunci un înger al DOMNULUI a strigat către el din ceruri și a spus: „Avraham, Avraham!” Și el a spus: „Iată-mă!”",
            "11": "Și [îngerul] a spus: „Nu-ți întinde mâna asupra tânărului și nu-i face nimic, căci acum știu că te temi de Dumnezeu și nu l-ai ținut pe fiul tău, pe unicul tău, departe de Mine.”",
            "12": "Avraham și-a ridicat ochii și a văzut – și iată! – un berbec, după aceea, prins în desiș cu coarnele. Și Avraham a mers, a luat berbecul și l-a înălțat ca ardere-de-tot în locul fiului său.",
            "13": "Și Avraham a pus acelui loc numele ADONAI-Ire<sup class=\"footnote-marker\">*</sup><i class=\"footnote\">Adică „DOMNUL-Va-Vedea”</i>, de unde se spune [până] astăzi: „pe munte DOMNUL va fi văzut.”",
            "14": "Și îngerul DOMNULUI a strigat către Avraham, a doua oară, din ceruri.",
            "15": "Și a spus: „Pe Mine Însumi am jurat – rostirea DOMNULUI – că pentru că ai făcut lucrul acesta și nu l-ai cruțat pe fiul tău, pe unicul tău,",
            "16": "negreșit te voi binecuvânta și negreșit îți voi înmulți seminția ca stelele cerului și ca nisipul care este pe malul mării; și seminția ta va moșteni poarta dușmanilor lor.",
            "17": "Și toate neamurile pământului se vor binecuvânta prin seminția ta, pentru că ai ascultat de glasul Meu.”",
            "18": "Și s-a întors Avraham la tinerii lui și s-au sculat și au mers împreună la Beer-Șeva. Și a locuit Avraham în Beer-Șeva.",
            "19": "Și a fost după aceste lucruri, că lui Avraham i s-a vestit, spunând: iată, Milca i-a născut și ea copii fratelui tău Nahor:",
            "20": "pe Uț, întâiul său născut, și pe Buz, fratele lui, și pe Kemuel, părintele Aramului,",
            "21": "și pe Kesed și pe Hazo și pe Pildaș și pe Idlaf și pe Betuel.",
            "22": "Iar lui Betuel i s-a născut Rebeca. Pe aceștia opt i i-a născut Milca lui Nahor, fratele lui Avraham.",
            "23": "Iar concubina lui, al cărei nume era Reuma, i-a născut și ea pe Tevah și pe Gaham și pe Tahaș și pe Maaha."
        },
        "22": {
            "0": "Și a fost viața Sarei o sută douăzeci și șapte de ani – anii vieții Sarei.",
            "1": "Și Sara a murit în Kiriat Arba, adică Hebron, în țara Canaanului; și Avraham a venit s o elogieze pe Sara și s o plângă.",
            "2": "Apoi Avraham s-a ridicat de dinaintea moartei sale și a vorbit fiilor lui Het, spunând:",
            "3": "„Străin și rezident sunt eu printre voi; dați-mi o posesiune funerară cu voi ca să-mi îngrop moarta de dinaintea mea.”",
            "4": "Și fiii lui Het i-au răspuns lui Avraham, spunându-i:",
            "5": "„Ascultă-ne, domnul meu, prinț al lui Dumnezeu ești tu în mijlocul nostru; în cele mai alese morminte ale noastre îngroapă-ți moarta, nimeni din noi nu va pregeta [să-ți dea] mormântul său ca să-ți îngropi moarta.”",
            "6": "Avraham s-a ridicat și s-a prosternat înaintea poporului țării, fiilor lui Het.",
            "7": "Și a vorbit cu ei, spunând: „Dacă este [într-adevăr dorința] sufletelor voastre să-mi îngrop moarta de dinaintea mea, ascultați mă și interveniți pentru mine la Efron, fiul lui Țohar,",
            "8": "ca să-mi dea peștera Mahpela care este a lui, care este la marginea câmpului lui; să mi-o dea cu preț întreg, în mijlocul vostru, ca posesiune funerară.”",
            "9": "Iar Efron stătea în mijlocul fiilor lui Het. Și Efron hititul i-a răspuns lui Avraham, în auzul fiilor lui Het, pentru toți cei care veniseră la poarta orașului său, spunând:",
            "10": "„Nu, domnul meu, ascultă-mă! Câmpul ți l-am dat, și peștera care este pe el ți-am dat-o; sub ochii fiilor poporului meu ți-am dat-o, îngroapă-ți moarta!”",
            "11": "Și Avraham s-a prosternat înaintea poporului țării",
            "12": "și i-a vorbit lui Efron în auzul poporului țării, spunând: „Dacă doar m-ai asculta! Dau prețul câmpului, ia-l de la mine și îmi voi îngropa moarta acolo.”",
            "13": "Efron i-a răspuns lui Avraham, spunându-i:",
            "14": "„Domnul meu, ascultă mă! [O parcelă de] pământ de patru sute de sicli de argint – ce-i oare aceasta între mine și tine? Îngroapă-ți moarta!”",
            "15": "Și l-a ascultat Avraham pe Efron și i a cântărit Avraham lui Efron banii despre care vorbise în auzul fiilor lui Het, patru sute de sicli de argint, [monedă] acceptată la negustor.",
            "16": "Și câmpul lui Efron care este în Mahpela, față în față cu Mamre – câmpul, peștera de pe el și toți pomii de pe câmp, în toate hotarele sale de jur împrejur – a fost confirmat",
            "17": "ca achiziție a lui Avraham, sub ochii fiilor lui Het, pentru toți cei care veniseră la poarta orașului său.",
            "18": "Și după aceasta, Avraham a îngropat-o pe soția sa Sara în peștera din câmpul Mahpela, față în față cu Mamre, adică Hebron, în țara Canaanului.",
            "19": "Câmpul și peștera care e pe el i-au fost confirmate lui Avraham ca posesiune funerară, de la fiii lui Het."
        },
        "23": {
            "0": "Iar Avraham era bătrân, înaintat în zile, și DOMNUL îl binecuvântase pe Avraham în toate.",
            "1": "Avraham i-a spus slujitorului său, bătrânul casei sale, care controla tot ceea ce avea: „Pune-ți, te rog, mâna sub coapsa mea.",
            "2": "Și eu te voi pune să juri pe DOMNUL, Dumnezeul cerurilor și Dumnezeul pământului, că nu vei lua o soție pentru fiul meu dintre fiicele canaaniților în mijlocul cărora locuiesc eu.",
            "3": "Ci înspre țara mea și înspre locul meu natal să mergi și vei lua [de acolo] o soție pentru fiul meu, pentru Isaac.”",
            "4": "Și slujitorul i-a spus: „Poate femeia nu va dori să vină după mine în țara aceasta; să îl întorc oare pe fiul tău în țara din care ai ieșit tu?”",
            "5": "Și Avraham i-a spus: „Ferește-te, să nu cumva să-l întorci pe fiul meu acolo!",
            "6": "DOMNUL, Dumnezeul cerurilor, care m-a luat din casa tatălui meu și din țara mea natală, și care mi-a vorbit și care mi-a jurat spunând: «Seminției tale voi da țara aceasta» – El va trimite pe îngerul Său înaintea ta și vei lua o soție pentru fiul meu de acolo.",
            "7": "Iar dacă femeia nu va dori să meargă după tine, vei fi absolvit de jurământul acesta al meu. Însă pe fiul meu să nu cumva să-l întorci acolo!”",
            "8": "Și slujitorul și-a pus mâna sub coapsa stăpânului său Avraham și i-a jurat în legătură cu acest lucru.",
            "9": "Și slujitorul a luat zece cămile dintre cămilele stăpânului său și a plecat cu toată bogăția stăpânului său în mâna lui; s-a ridicat și s-a dus la Aram-Naharaim, la orașul lui Nahor.",
            "10": "Și a pus cămilele să îngenuncheze în afara orașului, lângă o fântână cu apă, la vremea serii, la vremea când vin femeile care scot apă.",
            "11": "Și a spus: „DOAMNE, Dumnezeul stăpânului meu Avraham, aranjează ziua de azi înaintea mea și fii binevoitor cu stăpânul meu Avraham.",
            "12": "Iată, eu stau lângă izvorul de apă și fiicele orășenilor ies să scoată apă.",
            "13": "Fie ca tânăra căreia îi voi spune: «Apleacă-ți, te rog, ulciorul ca să beau» și care va spune: «Bea și eu voi da apă și cămilelor tale» – pe ea să o fi hotărât Tu pentru slujitorul tău, pentru Isaac, și prin ea voi ști că Ți-ai făcut milă de stăpânul meu.”",
            "14": "Și a fost, când nu terminase încă de vorbit, că iată, Rebeca, cea născută lui Betuel, fiul Milcăi, soția lui Nahor, fratele lui Avraham, venea cu ulciorul pe umăr.",
            "15": "Și fata era foarte frumoasă la înfățișare, fecioară, și niciun bărbat nu o cunoscuse; a coborât spre izvor, și-a umplut ulciorul și a urcat.",
            "16": "Slujitorul a alergat în întâmpinarea ei și a spus: „Dă-mi, rogu-te, să sorb puțină apă din ulciorul tău.”",
            "17": "Ea a spus: „Bea, domnul meu!”, și s-a grăbit și și-a coborât ulciorul în mână și i-a dat să bea.",
            "18": "A terminat să-i dea de băut și a spus: „Voi scoate apă și pentru cămilele tale, până când vor termina de băut.”",
            "19": "S-a grăbit și și-a deșertat ulciorul în jgheab și a alergat din nou la fântână să scoată [apă] și a scos pentru toate cămilele lui.",
            "20": "Iar omul era uimit de ea, gândindu-se în tăcere dacă DOMNUL i-a făcut reușită călătoria sau nu.",
            "21": "Și a fost, atunci când cămilele au terminat de băut, că omul a luat un inel de aur pentru nas în greutate de o beka și două brățări pentru mâinile ei, cu greutatea de zece sicli de aur.",
            "22": "Și a spus: „A cui fiică ești tu? Spune-mi, te rog! Este oare loc pentru noi să înnoptăm în casa tatălui tău?”",
            "23": "Ea i-a spus: „Sunt fiica lui Betuel, fiul lui Milca, pe care i l-a născut lui Nahor.”",
            "24": "Și i-a [mai] spus: „Avem la noi nu doar fân și nutreț din belșug, ci și loc de înnoptat.”",
            "25": "Iar omul s-a înclinat și s-a prosternat DOMNULUI.",
            "26": "Și a spus: „Binecuvântat este DOMNUL, Dumnezeul stăpânului meu Avraham, care nu Și-a reținut bunăvoința și adevărul de la stăpânul meu. Iar pe mine, DOMNUL m-a călăuzit pe drum spre casa fraților stăpânului meu.”",
            "27": "Fata a alergat și a povestit [celor din] casa mamei sale despre aceste lucruri.",
            "28": "Iar Rebeca avea un frate al cărui nume era Lavan; și Lavan a alergat la om afară, la izvor.",
            "29": "Și a fost, când a văzut inelul pentru nas și brățările pe mâinile surorii sale și când a auzit cuvintele surorii sale Rebeca spunând: „Așa mi-a vorbit omul”, [Lavan] s-a dus la om și iată, el stătea lângă cămile, lângă izvor.",
            "30": "Și a spus: „Vino, binecuvântatul DOMNULUI! De ce să stai afară, când eu am pregătit casa și loc pentru cămile?”",
            "31": "Omul a venit în casă și a deshămat cămilele, a dat fân și nutreț cămilelor și apă să-și spele picioarele și picioarele oamenilor care erau cu el.",
            "32": "I s-a pus mâncare înainte, dar el a spus: „Nu voi mânca până ce nu-mi voi vorbi vorba.” Și el i-a spus: „Vorbește!”",
            "33": "Și a spus: „Sunt slujitorul lui Avraham.",
            "34": "DOMNUL l-a binecuvântat mult pe stăpânul meu și el a prosperat; i-a dat turme și cirezi, argint și aur, sclavi și slujnice, cămile și măgari.",
            "35": "Sara, soția stăpânului meu, i-a născut stăpânului meu un fiu după ce a îmbătrânit și el i-a dat tot ceea ce are.",
            "36": "Stăpânul meu m-a pus să jur, spunând: «Să nu iei soție pentru fiul meu din fiicele canaaniților, în țara cărora locuiesc.",
            "37": "Ci să mergi la casa tatălui meu și la familia mea și să iei o soție pentru fiul meu.»",
            "38": "Eu i-am spus stăpânului meu: «Poate femeia nu va merge după mine.»",
            "39": "El mi-a spus: «DOMNUL, înaintea Căruia am mers, va trimite pe îngerul Său cu tine și te va face să reușești pe drumul tău și vei lua soție pentru fiul meu din familia mea și din casa tatălui meu.",
            "40": "Atunci vei fi dezlegat de imprecația mea, când vei ajunge la familia mea; iar dacă nu ți-o vor da, vei fi dezlegat de imprecația mea.»",
            "41": "Am venit astăzi la izvor și am spus: «DOAMNE, Dumnezeul stăpânului meu Avraham, dacă vei [binevoi] să-mi dai izbândă pe drumul pe care merg:",
            "42": "iată, eu stau lângă izvorul de apă; fie ca tânăra care va ieși să scoată apă și căreia îi voi spune: ‘Dă-mi, te rog, să beau puțină apă din ulciorul tău’, ",
            "43": "și care îmi va spune: ‘Bea și tu și voi scoate apă și cămilelor tale’ – aceea să fie soția pe care a hotărât-o DOMNUL pentru fiul stăpânului meu.»",
            "44": "Nici nu terminasem de vorbit în sinea mea că iată, Rebeca a ieșit cu ulciorul pe umăr și a coborât către izvor și a scos apă; și i-am spus: «Dă-mi, te rog, să beau.»",
            "45": "Și ea s-a grăbit, și-a coborât ulciorul de pe ea și a spus: «Bea și îți voi adăpa și cămilele.» Și am băut și ea a adăpat și cămilele.",
            "46": "Am întrebat-o și am spus: «A cui fiică ești tu?» Și ea a spus: «Fiica lui Betuel, fiul lui Nahor, pe care i l-a născut Milca.» Atunci i-am pus inelul în nas și brățările pe mâini.",
            "47": "M-am înclinat și m-am prosternat DOMNULUI și L-am binecuvântat pe DOMNUL, Dumnezeul stăpânului meu Avraham, care m-a călăuzit pe o cale adevărată să o iau pe fiica fratelui stăpânului meu pentru fiul său.",
            "48": "Și acum, dacă vreți să-i arătați bunăvoință și adevăr stăpânului meu, ziceți-mi; iar dacă nu, ziceți-mi; și mă voi îndrepta spre dreapta sau spre stânga.",
            "49": "Lavan și Betuel au răspuns și au spus: „De la DOMNUL a ieșit lucrul [acesta]! Nu îți putem zice nici de rău, nici de bine.",
            "50": "Iată, Rebeca este înaintea ta; ia-o și du-te, și ea să fie soție pentru fiul stăpânului tău, după cum a vorbit DOMNUL.”",
            "51": "Iar când slujitorul lui Avraham a auzit vorbele lor, s-a prosternat DOMNULUI, până la pământ.",
            "52": "Și slujitorul a scos obiecte de argint și obiecte de aur și haine și le-a dat Rebecăi; și a dat delicatese fratelui ei și mamei ei.",
            "53": "Au mâncat și au băut, el și oamenii care erau cu el; au înnoptat, s-au trezit dis-de-dimineață și el a spus: „Lăsați-mă să plec la stăpânul meu.”",
            "54": "Fratele ei și mama ei au spus: „Tânăra să stea cu noi [un an de] zile sau zece [luni], apoi să meargă.”",
            "55": "El le-a spus: „Nu mă întârziați, acum că DOMNUL a făcut să-mi reușească drumul, lăsați-mă să plec și voi merge la stăpânul meu!”",
            "56": "Și ei au spus: „S-o chemăm pe tânără și s-o întrebăm.”",
            "57": "Și au chemat-o pe Rebeca și i-au spus: „Te duci cu omul acesta?” Și ea a spus: „Mă duc.”",
            "58": "Și au lăsat-o să plece pe sora lor Rebeca și pe doica ei și pe slujitorul lui Avraham și pe oamenii lui.",
            "59": "Au binecuvântat-o pe Rebeca și i-au spus: „Sora noastră, să devii mii de miriade, iar seminția ta să moștenească poarta vrăjmașilor ei.”",
            "60": "Apoi Rebeca s-a sculat împreună cu slujnicele ei; au încălecat pe cămile și au mers după om; și slujitorul a luat-o pe Rebeca și a plecat.",
            "61": "Iar Isaac tocmai venise de la Beer-Lehai-Roi, căci locuia în ținutul de la miazăzi.",
            "62": "Isaac a ieșit să cugete pe câmp pe înserat; și-a ridicat ochii și a văzut și iată, veneau cămile.",
            "63": "Rebeca și-a ridicat ochii și l-a văzut pe Isaac și s-a înclinat de pe cămilă.",
            "64": "Și i-a spus slujitorului: „Cine-i acel om care merge pe câmp în întâmpinarea noastră?” Și a spus slujitorul: „Este stăpânul meu.” Și ea a luat voalul și s-a acoperit.",
            "65": "Și slujitorul i-a povestit lui Isaac toate lucrurile pe care le făcuse.",
            "66": "Și Isaac a adus-o în cortul mamei sale Sara, a luat-o pe Rebeca și ea i-a devenit soție și a iubit-o; și Isaac a fost consolat după mama sa."
        },
        "24": {
            "0": "Avraham și-a mai luat încă o soție al cărei nume era Ketura",
            "1": "și ea i i-a născut pe Zimran, pe Iokșan, pe Medan, pe Midian, pe Ișbak și pe Șuah.",
            "2": "Și lui Iokșan i s-a născut Șeva și Dedan; și fiii lui Dedan au fost Așurim, Letușim și Leumim.",
            "3": "Și fiii lui Midian: Eifa, Efer, Hanoh, Avida și Eldaa; toți aceștia sunt fiii Keturei.",
            "4": "Avraham i-a dat tot ceea ce avea lui Isaac.",
            "5": "Iar fiilor concubinelor care erau ai lui Avraham, Avraham le-a dat daruri; apoi i-a trimis departe de Isaac, fiul său, pe când era încă în viață, către răsărit, în țara de la răsărit.",
            "6": "Și acestea au fost zilele anilor vieții lui Avraham pe care le-a trăit: o sută șaptezeci și cinci de ani.",
            "7": "Avraham s-a stins și a murit la o vârstă bună, bătrân și îndestulat, și a fost adăugat la poporul său.",
            "8": "Și fiii săi, Isaac și Ișmael, l-au îngropat în peștera Mahpela, în câmpul lui Efron, fiul lui Țohar hititul, care este față în față cu Mamre.",
            "9": "Câmpul pe care îl cumpărase Avraham de la fiii lui Het – acolo au fost îngropați Avraham și soția lui, Sara.",
            "10": "Și după moartea lui Avraham Dumnezeu l-a binecuvântat pe fiul său Isaac; și Isaac a locuit lângă Beer-Lehai-Roi.",
            "11": "Și aceștia sunt urmașii lui Ișmael, fiul lui Avraham, pe care Hagar egipteanca, slujnica Sarei, i l-a născut lui Avraham.",
            "12": "Și acestea sunt numele fiilor lui Ișmael, pe numele lor, după ordinea nașterii lor: întâiul-născut al lui Ișmael: Nevaiot; și Kedar și Adbeel și Mivsam,",
            "13": "și Mișma și Duma și Masa;",
            "14": "Hadad și Teima, Ietur, Nafiș și Kedma.",
            "15": "Aceștia sunt fiii lui Ișmael și acestea sunt numele lor, după așezările lor și după cetățile lor, doisprezece conducători pentru popoarele lor.",
            "16": "Și aceștia au fost anii vieții lui Ișmael: o sută treizeci și șapte de ani; s-a stins și a murit, și a fost adăugat la poporul său.",
            "17": "Și au locuit de la Havila până la Șur, care este aproape de Egipt, venind spre Asiria; în fața tuturor fraților săi s-a așezat.",
            "18": "Și aceștia sunt urmașii lui Isaac, fiul lui Avraham: lui Avraham i s-a născut Isaac.",
            "19": "Isaac avea patruzeci de ani când a luat-o pe Rebeca, fiica lui Betuel aramitul din Padan Aram, sora lui Lavan aramitul, ca soție a sa.",
            "20": "Și Isaac l-a implorat pe DOMNUL în legătură cu soția sa, căci era stearpă. DOMNUL i-a ascultat implorarea și Rebeca, soția sa, a zămislit.",
            "21": "Iar copiii se zbăteau înăuntrul ei și ea a spus: „Dacă este așa, pentru ce mai exist oare?” Și a mers să Îl întrebe pe DOMNUL.",
            "22": "Și DOMNUL i-a spus: „Două neamuri sunt în pântecul tău și două popoare din viscerele tale se vor despărți; unul va fi mai puternic decât celălalt și cel mare va sluji celui tânăr<sup class=\"footnote-marker\">*</sup><i class=\"footnote\">Profeție cu sens incert</i>.”",
            "23": "Și i s-au împlinit zilele să nască și iată, erau gemeni în pântecul ei.",
            "24": "Primul a ieșit roșcat cu totul, ca o mantie păroasă; și i-au pus numele Esav<sup class=\"footnote-marker\">*</sup><i class=\"footnote\">Însemnând „complet dezvoltat”</i>.",
            "25": "Iar apoi a ieșit fratele său, cu mâna prinsă de călcâiul lui Esav și i-a pus numele Iacov. Și Isaac avea șaizeci de ani când [Rebeca] i-a născut.",
            "26": "Tinerii au crescut și Esav a devenit un om care cunoștea vânătoarea, un om al câmpului, iar Iacov era un om simplu, trăitor în corturi.",
            "27": "Isaac îl iubea pe Esav, căci mânca din vânatul lui, dar Rebeca îl iubea pe Iacov.",
            "28": "[Odată], Iacov a fiert o tocană și Esav a venit de la câmp și era epuizat.",
            "29": "Esav i-a spus lui Iacov: „Dă-mi să înghit din [mâncarea] aia roșie, căci sunt epuizat” – de aceea i s-a pus numele Edom<sup class=\"footnote-marker\">*</sup><i class=\"footnote\">De la <i>adom</i> („roșu”)</i>.",
            "30": "Și Iacov a spus: „Vinde-mi, precum ziua de azi, dreptul tău de întâi-născut!”",
            "31": "Esav a spus: „Iată, eu sunt pe cale să mor! La ce mi-e bun dreptul de întâi-născut?”",
            "32": "Și Iacov a spus: „Jură-mi, precum ziua de azi!” [Esav] i-a jurat și i-a vândut lui Iacov dreptul de întâi-născut.",
            "33": "Atunci Iacov i-a dat lui Esav pâine și tocană de linte. El a mâncat și a băut și s-a ridicat și a plecat; și [așa] a nesocotit Esav dreptul de întâi-născut."
        },
        "25": {
            "0": "Și a fost foamete în țară, alta decât prima foamete care fusese în zilele lui Avraham; și Isaac a mers la Avimeleh, regele filistenilor, în Gherar.",
            "1": "DOMNUL i S-a arătat și a spus: „Nu coborî în Egipt, [ci] stabilește-te în țara pe care ți-o voi spune.”",
            "2": "Locuiește în țara aceasta și [Eu] voi fi cu tine și te voi binecuvânta, căci ție și seminției tale vă voi da toate pământurile acestea și voi statornici jurământul pe care l-am jurat tatălui tău Avraham.",
            "3": "Voi înmulți seminția ta precum stelele cerurilor și voi da seminției tale toate aceste pământuri; și se vor binecuvânta prin seminția ta toate neamurile pământului,",
            "4": "întrucât Avraham a ascultat de glasul Meu și a păstrat decretele Mele, poruncile Mele, edictele Mele și învățăturile Mele.",
            "5": "Și Isaac s-a așezat în Gherar.",
            "6": "Oamenii locului au întrebat despre soția lui și el a spus: „Este sora mea”, căci se temea să spună „soția mea” – „ca nu cumva oamenii locului să mă omoare din pricina Rebecăi, căci este frumoasă la înfățișare.”",
            "7": "Și a fost, cum zilele lui acolo se prelungeau, că Avimeleh, regele filistenilor, uitându-se pe fereastră, a văzut și iată, Isaac o dezmierda pe Rebeca, soția lui.",
            "8": "Avimeleh l-a chemat pe Isaac și a spus: „Iată deci, ea este soția ta! Cum de-ai spus: «Este sora mea»?” Isaac i-a spus: „Am spus ca nu cumva să fiu omorât din pricina ei.”",
            "9": "Și Avimeleh a spus: „Ce ne-ai făcut? Puțin [a lipsit] ca unul din popor să se culce cu soția ta și ai fi adus vină asupra noastră!”",
            "10": "Și apoi Avimeleh a poruncit întregului popor, spunând: „Cine se atinge de omul acesta sau de soția lui va fi omorât negreșit.”",
            "11": "Și Isaac a semănat pe pământul acela și în acel an a cules însutit; și DOMNUL l-a binecuvântat.",
            "12": "Iar omul s-a îmbogățit din ce în ce mai mult, până când a ajuns foarte bogat.",
            "13": "Și el avea turme de oi și cirezi de vite și treabă multă; și filistenii îl invidiau.",
            "14": "Și toate fântânile pe care le săpaseră slujitorii tatălui său în zilele tatălui său, Avraham, filistenii le-au astupat și le-au umplut cu țărână.",
            "15": "Avimeleh i-a spus lui Isaac: „Pleacă de la noi, căci ai ajuns mult mai puternic decât noi!”",
            "16": "Isaac a plecat de acolo și și-a așezat tabăra în valea Gherar și s-a așezat acolo.",
            "17": "Și Isaac a săpat din nou fântânile de apă care fuseseră săpate în zilele tatălui lui, Avraham, și pe care filistenii le astupaseră după moartea lui Avraham; și le-a numit cu aceleași nume cu care le numise tatăl său.",
            "18": "Slujitorii lui Isaac au săpat în vale și au găsit acolo o fântână cu apă vie.",
            "19": "Iar păstorii din Gherar s-au înfruntat cu păstorii lui Isaac, spunând: „A noastră este apa!”; și [Isaac] i-a pus fântânii numele Esek, căci s-au înfruntat cu el.",
            "20": "Apoi au săpat o altă fântână și s-au certat și pe aceasta; și i-a pus numele Sitna<sup class=\"footnote-marker\">*</sup><i class=\"footnote\">Adică „dispută”</i>.",
            "21": "S-a mutat de acolo și a săpat o altă fântână; și nu s-au mai certat pe ea, și i-a pus numele Rehovot<sup class=\"footnote-marker\">*</sup><i class=\"footnote\">Adică „locuri largi”</i> și a spus: „Căci acum DOMNUL ne-a dat un loc larg și vom fi roditori în țară.”",
            "22": "De acolo s-a urcat la Beer-Șeva.",
            "23": "DOMNUL i S-a arătat în noaptea aceea și a spus: „Eu sunt Dumnezeul tatălui tău Avraham. Nu te teme, căci Eu sunt cu tine; te voi binecuvânta și îți voi înmulți seminția, de dragul slujitorului Meu Avraham.”",
            "24": "El a construit acolo un altar și L-a chemat pe DOMNUL pe nume și și-a fixat acolo cortul; și acolo slujitorii lui Isaac au săpat o fântână.",
            "25": "Iar Avimeleh a mers la el din Gherar cu un grup de apropiați<sup class=\"footnote-marker\">*</sup><i class=\"footnote\">Sau „cu Ahuzat, apropiatul lui”</i> și cu Pihol, comandantul oștirii sale.",
            "26": "Isaac le-a spus: „De ce ați venit la mine, când mă urâți și m-ați izgonit dintre voi?”",
            "27": "Și ei au spus: „Am văzut cu adevărat că DOMNUL este cu tine și am spus: «Fie așadar imprecația dintre noi între noi și tine. Să facem un legământ cu tine",
            "28": "că nu ne vei face rău, așa cum nici noi nu ți-am făcut rău ție și așa cum ți-am făcut doar bine și te-am trimis în pace. Acum tu ești binecuvântatul DOMNULUI!»”",
            "29": "El le-a făcut ospăț și au mâncat și au băut.",
            "30": "Apoi s-au sculat dis-de-dimineață și și-au jurat unul altuia, iar Isaac i-a condus și ei au plecat de la el în pace.",
            "31": "Și a fost în acea zi că slujitorii lui Isaac au venit și i-au povestit de fântâna pe care o săpaseră și i-au spus: „Am găsit apă!”",
            "32": "El a numit-o Șiva; de aceea numele orașului este Beer-Șeva până în ziua de astăzi.",
            "33": "Esav avea patruzeci de ani când a luat de soție pe Iehudit, fiica lui Beeri hititul, și pe Basmat, fiica lui Eilon hititul.",
            "34": "Și ele au fost motiv de amărăciune pentru Isaac și Rebeca."
        },
        "26": {
            "0": "Și a fost, când Isaac îmbătrânise și vederea ochilor săi slăbise, că el l-a chemat pe Esav, fiul său cel mare, și i-a spus: „Fiule!” Și [Esav] i-a spus: „Iată-mă!”",
            "1": "Și [Isaac] a spus: „Iată, am îmbătrânit; nu știu ziua morții mele.",
            "2": "Și acum, ia-ți, rogu-te, armele, sabia ta și arcul tău, și ieși la câmp și vânează-mi vânat.",
            "3": "Și fă-mi mâncăruri gustoase, așa cum îmi plac mie, și adu-mi[-le] și eu voi mânca, pentru ca sufletul meu să te binecuvânteze înainte de a muri.”",
            "4": "Iar Rebeca a auzit vorbele lui Isaac către fiul său Esav. Și Esav a mers la câmp să vâneze vânat ca să-i aducă.",
            "5": "Și Rebeca i-a spus fiului său Iacov astfel: „Iată, l-am auzit pe tatăl tău vorbind fratelui tău Esav, spunând:",
            "6": "«Adu-mi vânat și fă-mi mâncăruri gustoase; și eu voi mânca și te voi binecuvânta înaintea DOMNULUI, înaintea morții mele.»",
            "7": "Și acum, fiule, ascultă glasul meu legat de ceea ce îți poruncesc:",
            "8": "Du-te, te rog, la turmă și ia-mi de acolo doi iezi buni și voi face din ei mâncăruri gustoase pentru tatăl tău, așa cum îi plac.",
            "9": "Apoi [le] vei aduce la tatăl tău și el va mânca, pentru ca să te binecuvânteze înainte de a muri.”",
            "10": "Dar Iacov i-a spus mamei sale Rebeca: „Iată, fratele meu Esav este un bărbat păros, iar eu sunt un bărbat [cu pielea] netedă.",
            "11": "Poate tatăl meu mă va pipăi și voi fi în ochii lui precum un impostor, și voi aduce asupra mea blestem și nu binecuvântare.”",
            "12": "Mama lui i-a spus: „Blestemul tău să fie asupra mea, fiule. Doar ascultă de glasul meu și mergi și adu-mi-[i]!”",
            "13": "El a mers, a luat și a adus mamei lui și mama lui a făcut mâncăruri gustoase, precum îi plăceau tatălui lui.",
            "14": "Rebeca a luat hainele cele alese ale fiului ei cel mare Esav, care erau la ea în casă, și l-a îmbrăcat pe Iacov, fiul ei cel mic.",
            "15": "Și cu pieile iezilor i-a îmbrăcat mâinile și grumazul său fin.",
            "16": "Și a pus mâncărurile gustoase și pâinea pe care le făcuse în mâna fiului său Iacov.",
            "17": "El a venit la tatăl său și a spus: „Tată!” Și [Isaac] a spus: „Iată-mă! Cine ești tu, fiule?”",
            "18": "Iacov i-a spus tatălui său: „Eu sunt Esav, întâiul tău născut; am făcut precum mi-ai vorbit. Ridică-te, rogu-te, așează-te și mănâncă din vânatul meu, ca sufletul tău să mă binecuvânteze.”",
            "19": "Isaac i-a spus fiului său: „Cum de-ai găsit [vânat] atât de repede, fiule?” El a spus: „Căci DOMNUL, Dumnezeul tău, mi [l]-a scos în cale.”",
            "20": "Isaac i-a spus lui Iacov: „Apropie-te, te rog, ca să te pipăi, fiule; ești oare fiul meu Esav sau nu?”",
            "21": "Și Iacov s-a apropiat de tatăl său Isaac și el l-a pipăit și a spus: „Glasul este glasul lui Iacov, dar mâinile sunt mâinile lui Esav.”",
            "22": "Dar nu l-a recunoscut, căci mâinile erau păroase ca mâinile fratelui său Esav; și l-a binecuvântat.",
            "23": "Și a spus: „Tu ești într-adevăr fiul meu Esav!” Și el a spus: „Eu.”",
            "24": "Și el a spus: „Adu-mi să mănânc din vânatul fiului meu, ca sufletul meu să te binecuvânteze.” Apoi l-a servit și el a mâncat și i-a adus vin și a băut.",
            "25": "Și tatăl său Isaac i-a spus: „Apropie-te, te rog, și sărută-mă, fiule!”",
            "26": "El s-a apropiat și l-a sărutat și [Isaac] i-a mirosit aroma hainelor și l-a binecuvântat și a spus: „Uite, aroma fiului meu este ca aroma unui câmp pe care l-a binecuvântat DOMNUL.",
            "27": "Să-ți dea Dumnezeu din roua cerurilor și din grăsimea pământului, și belșug de grâne și vin!",
            "28": "Popoare te vor sluji și neamuri ți se vor prosterna; stăpân le vei fi fraților tăi și fiii mamei tale ți se vor prosterna; cel ce te blestemă va fi blestemat, iar cel ce te binecuvântează va fi binecuvântat.”",
            "29": "Și a fost, când isprăvea Isaac să-l binecuvânteze pe Iacov și tocmai plecase Iacov dinaintea tatălui său Isaac, că fratele său Esav a venit de la vânătoare.",
            "30": "Și a făcut și el mâncăruri gustoase și a adus tatălui său și a spus tatălui său: „Să se scoale tatăl meu și să mănânce din vânatul fiului său, ca sufletul tău să mă binecuvânteze!”",
            "31": "Și tatăl său Isaac i-a spus: „Cine ești tu?” Și el a spus: „Eu sunt fiul tău, întâiul tău născut, Esav.”",
            "32": "Și Isaac a fost cuprins de un tremur uriaș și a spus: „Atunci cine?... Unde e cel care a vânat vânat și mi-a adus și am mâncat din tot înainte să vii și l-am binecuvântat? Tot binecuvântat să fie!”",
            "33": "Când a auzit Esav vorbele tatălui său, a strigat cu un strigăt foarte puternic și amar și i-a spus tatălui său: „Binecuvântează-mă și pe mine, tată!”",
            "34": "[Isaac] a spus: „Fratele tău a venit cu iscusință și ți-a luat binecuvântarea.”",
            "35": "Și [Esav] a spus: „De asta a fost numit Iacov, că m-a păcălit de aceste două ori? Dreptul de întâi-născut mi l-a luat și iată, acum mi-a luat binecuvântarea!” Apoi a spus: „Nu mi-ai păstrat și mie vreo binecuvântare?”",
            "36": "Isaac a răspuns și i-a spus lui Esav: „Iată, l-am făcut stăpân peste tine și pe toți frații lui i-am dat ca slujitori; cu grâne și vin l-am susținut. Pentru tine deci ce să mai fac, fiule?”",
            "37": "Esav i-a spus tatălui său: „Oare doar o [singură] binecuvântare ai, tată? Binecuvântează-mă și pe mine, tată!” Și Esav și-a ridicat glasul și a plâns.",
            "38": "Tatăl său, Isaac, a răspuns și i-a spus: „Iată, din grăsimea pământului îți va fi sălașul și din roua cerurilor de deasupra.",
            "39": "Prin sabia ta vei trăi și pe fratele tău îl vei sluji; dar va fi, când vei fi îndurerat, vei putea să-i îndepărtezi jugul de pe grumazul tău.”",
            "40": "Esav a prins ură față de Iacov pentru binecuvântarea cu care îl binecuvântase tatăl său și a spus Esav în inima sa: „Se vor apropia zilele de doliu după tatăl meu și-l voi ucide pe fratele meu Iacov.”",
            "41": "Dar i s-au vestit Rebecăi vorbele lui Esav, fiul ei cel mare; și ea a trimis și a chemat pe fiul ei cel mic, Iacov, și i-a spus: „Iată, fratele tău Esav se consolează că te va omorî.",
            "42": "Și acum, fiule, ascultă de glasul meu: ridică-te și fugi la fratele meu Lavan, în Haran.",
            "43": "Stai cu el câteva zile, până se potolește mânia fratelui tău,",
            "44": "până se va potoli furia fratelui tău împotriva ta și uită ce i-ai făcut. Apoi voi trimite și te voi aduce de acolo. De ce să vă pierd pe amândoi în aceeași zi?”",
            "45": "Apoi Rebeca i-a spus lui Isaac: „Sunt scârbită de viața mea din pricina fiicelor lui Het! Dacă Iacov ia o soție din fiicele lui Het, precum acestea, dintre fiicele țării, atunci la ce mi-e [bună] viața?”"
        },
        "27": {
            "0": "Isaac l-a chemat pe Iacov și l-a binecuvântat și i-a poruncit și i-a spus: „Nu lua o soție dintre fiicele Canaanului.",
            "1": "Ridică-te, mergi la Padan Aram, la casa lui Betuel, tatăl mamei tale, și ia-ți de acolo soție, dintre fiicele lui Lavan, fratele mamei tale.",
            "2": "Și Dumnezeul Atotputernic să te binecuvânteze și să te facă roditor și să te înmulțească și să ajungi o adunare de popoare.",
            "3": "Să-ți dea binecuvântarea lui Avraham, ție și seminției tale cu tine, ca să moștenești țara pribegiilor tale, pe care i-a dat-o Dumnezeu lui Avraham.”",
            "4": "Isaac l-a trimis pe Iacov și el s-a dus la Padan Aram, la Lavan, fiul lui Betuel arameul, fratele Rebecăi, mama lui Iacov și Esav.",
            "5": "Esav a văzut că Isaac îl binecuvântase pe Iacov și-l trimisese la Padan Aram ca să-și ia de acolo soție, binecuvântându-l, și-i poruncise astfel: „Nu-ți lua soție din fiicele Canaanului.”",
            "6": "Și Iacov a ascultat de tatăl său și de mama sa și a mers la Padan Aram.",
            "7": "Iar Esav a văzut că fiicele Canaanului erau rele în ochii lui Isaac, tatăl său.",
            "8": "Și Esav a mers la Ișmael și a luat-o pe Mahalat, fiica lui Ișmael, fiul lui Avraham, sora lui Nevaiot – pe lângă soțiile lui – pentru sine, de soție.",
            "9": "Iacov a ieșit din Beer Șeva și a mers către Haran.",
            "10": "A ajuns într-un [anume] loc și a înnoptat acolo, căci soarele apusese; a luat din pietrele locului și [le-]a pus la capul lui și s-a culcat în acel loc.",
            "11": "Și a visat și iată, o scară sprijinită pe pământ și vârful ei ajungea la cer; și iată, îngeri ai lui Dumnezeu urcau și coborau pe ea.",
            "12": "Și iată, DOMNUL stătea asupra lui și a spus: „Eu sunt DOMNUL, Dumnezeul părintelui tău Avraham, și Dumnezeul lui Isaac; pământul pe care stai culcat, ție ți-l voi da și seminției tale.",
            "13": "Și va fi seminția ta precum praful pământului; și te vei răspândi spre apus, spre răsărit, spre miazănoapte și spre miazăzi; și toate familiile pământului se vor binecuvânta prin tine și prin seminția ta.",
            "14": "Și iată, Eu sunt cu tine și te voi păzi oriunde vei merge și te voi întoarce la acest pământ, căci nu te voi părăsi până când nu voi face ceea ce ți-am vorbit.”",
            "15": "Și Iacov s-a trezit din somnul său și a spus: „Într-adevăr DOMNUL este în acest loc, iar eu n-am știut!”",
            "16": "Și s-a temut și a spus: „Cât de înfricoșător este locul acesta! Nu-i altceva decât casa lui Dumnezeu și aceasta este poarta cerurilor!”",
            "17": "Și Iacov s-a trezit dis-de-dimineață și a luat piatra pe care și-o pusese la cap și a pus-o ca stelă și a turnat untdelemn pe vârful ei.",
            "18": "Și a numit locul acela Bet-El<sup class=\"footnote-marker\">*</sup><i class=\"footnote\">Însemnând „casa lui Dumnezeu”</i>, dar Luz fusese numele orașului la început.",
            "19": "Iacov a făcut o făgăduință, spunând: „Dacă Dumnezeu va fi cu mine și mă va păzi pe drumul acesta pe care eu merg și-mi va da pâine să mănânc și haină să îmbrac,",
            "20": "și mă voi întoarce în pace la casa tatălui meu – [atunci] DOMNUL îmi va fi Dumnezeu,",
            "21": "iar piatra aceasta pe care am pus-o stelă va fi casa lui Dumnezeu și [din] tot ceea ce îmi vei da, Îți voi da negreșit zeciuială.”"
        },
        "28": {
            "0": "Iacov a pornit iarăși la drum și a mers către țara răsăritenilor.",
            "1": "Și s-a uitat și iată, o fântână pe câmp! Și iată acolo: trei ciopoare de oi erau ghemuite lângă ea, căci din fântâna aceea erau adăpate ciopoarele; și piatra de pe gura fântânii era mare.",
            "2": "Și [când] se adunau acolo toate ciopoarele, [păstorii] rostogoleau piatra de pe gura fântânii și adăpau turmele; și apoi puneau înapoi piatra pe gura fântânii, la locul ei.",
            "3": "Și Iacov le-a spus [păstorilor]: „Frații mei, de unde sunteți?” Și ei au spus: „Suntem din Haran.”",
            "4": "Și el le-a spus: „Îl cunoașteți pe Lavan, fiul lui Nahor?” Ei au spus: „Îl cunoaștem.”",
            "5": "El le-a spus: „Este bine?” Și ei au spus: „Este bine și iată, Rahel, fiica lui, vine cu turmele.”",
            "6": "El a spus: „Iată, ziua este încă lungă; nu este încă vremea de adunat vitele. Adăpați turmele și mergeți să [le] pașteți!”",
            "7": "Dar ei au spus: „Nu putem până se vor aduna toate turmele și [păstorii] vor rostogoli piatra de pe gura fântânii; și atunci vom adăpa turmele.”",
            "8": "Cât timp încă vorbea cu ei, Rahel venea cu turmele tatălui ei, căci era păstoriță.",
            "9": "Și a fost – când a văzut-o Iacov pe Rahel, fiica lui Lavan, fratele mamei sale, și turmele lui Lavan, fratele mamei sale – Iacov s-a apropiat și a rostogolit piatra de pe gura fântânii și a adăpat turmele lui Lavan, fratele mamei sale.",
            "10": "Iacov a sărutat-o pe Rahel, și-a ridicat glasul și a plâns.",
            "11": "Iacov i-a zis lui Rahel că el este ruda tatălui ei și că este fiul Rebecăi; și ea a alergat și i-a spus tatălui ei.",
            "12": "Și când Lavan a auzit vestea despre Iacov, fiul surorii lui, a alergat să-l întâmpine, l-a îmbrățișat, l-a sărutat și l-a adus în casa lui; și el i-a povestit lui Lavan toate aceste lucruri.",
            "13": "Atunci Lavan i-a spus: „Totuși, ești osul meu și carnea mea!” Și [Iacov] a stat cu el o lună de zile.",
            "14": "Apoi Lavan i-a spus lui Iacov: „Doar pentru că îmi ești rudă, să mă slujești degeaba? Spune-mi care îți este plata!”",
            "15": "Iar Lavan avea două fete: numele celei mari era Lea, iar numele celei mici era Rahel.",
            "16": "Și ochii Leei erau plăpânzi, iar Rahel era frumoasă la înfățișare și frumoasă la privit.",
            "17": "Iacov o iubea pe Rahel și a spus: „Te voi sluji șapte ani, pentru Rahel, fiica ta cea mică.”",
            "18": "Și Lavan a spus: „Este mai bine să ți-o dau ție decât să o dau altcuiva. Stai cu mine!”",
            "19": "Și Iacov a muncit pentru Rahel șapte ani, dar i s-au părut [doar] câteva zile, datorită dragostei lui pentru ea.",
            "20": "Apoi Iacov i-a spus lui Lavan: „Adu-mi soția, căci mi s-au împlinit zilele, ca să vin la ea.”",
            "21": "Și Lavan i-a adunat pe toți oamenii locului și a făcut un ospăț.",
            "22": "Iar seara, [Lavan] a luat-o pe fiica sa Lea și i-a adus-o; și el a venit la ea.",
            "23": "Și Lavan i-a dat-o pe Zilpa, slujnica sa, ca slujnică pentru fiica sa Lea.",
            "24": "Și a fost dimineață și iată, [lângă el] era Lea! Și [Iacov] i-a spus lui Lavan: „Ce mi-ai făcut? Oare nu pentru Rahel te-am slujit? Atunci de ce m-ai înșelat?”",
            "25": "Lavan a spus: „Nu se face așa în locul nostru, ca să se dea pe cea mai tânără înaintea celei întâi-născute.",
            "26": "Împlinește săptămâna acesteia și ți-o vom da și pe cealaltă, pentru munca pe care o vei face la mine încă alți șapte ani.”",
            "27": "Și Iacov a făcut astfel și a împlinit săptămâna acesteia; iar el i-a dat-o pe fiica sa Rahel, lui, de soție.",
            "28": "Și Lavan i-a dat fiicei sale Rahel pe slujnica sa Bilha, ca slujnică pentru ea.",
            "29": "[Iacov] a venit și la Rahel; și a iubit-o și pe Rahel, mai mult decât pe Lea; și a muncit la el încă alți șapte ani.",
            "30": "DOMNUL a văzut că Lea era disprețuită și i-a deschis pântecul; dar Rahel era stearpă.",
            "31": "Lea a zămislit și a născut un fiu și i-a pus numele Ruben<sup class=\"footnote-marker\">*</sup><i class=\"footnote\">Ebr: <i>Reuven</i>, însemnând „a vedea un fiu”</i>, căci a spus: „Căci DOMNUL mi-a văzut durerea, căci acum soțul meu mă va iubi.”",
            "32": "Și a zămislit din nou și a născut un fiu și a spus: „Căci DOMNUL a auzit că sunt disprețuită și mi l-a dat și pe acesta.” Și i-a pus numele Simeon<sup class=\"footnote-marker\">*</sup><i class=\"footnote\">Ebr: <i>Șimon</i>, de la verbul <i>lișmoa</i> („a auzi”)</i>.",
            "33": "Și a zămislit din nou și a născut un fiu și a spus: „De astă dată soțul meu se va atașa de mine, căci i-am născut trei fii.” De aceea i-a pus numele Levi<sup class=\"footnote-marker\">*</sup><i class=\"footnote\">De la verbul <i>lelavot</i> („a acompania”)</i>.",
            "34": "Și a zămislit din nou și a născut un fiu și a spus: „De astă dată, voi mulțumi DOMNULUI.” De aceea, i-a pus numele Iuda; și a încetat să mai nască."
        },
        "29": {
            "0": "Rahel a văzut că nu îi născuse copii lui Iacov și Rahel a devenit geloasă pe sora ei și i-a spus lui Iacov: „Dă-mi copii – că dacă nu, sunt moartă!”",
            "1": "Mânia lui Iacov s-a aprins împotriva lui Rahel și el a spus: „Sunt eu oare în locul lui Dumnezeu, care ți-a oprit rodul pântecului?”",
            "2": "Ea a spus: „Iat-o pe slujnica mea Bilha; vino la ea, ca ea să nască pe genunchii mei și să fiu și eu zidită prin ea.”",
            "3": "Și i-a dat-o pe slujnica ei Bilha de soție, iar Iacov a venit la ea.",
            "4": "Bilha a zămislit și i-a născut lui Iacov un fiu.",
            "5": "Rahel a spus: „Dumnezeu m-a judecat și mi-a și auzit glasul și mi-a dat un fiu.” De aceea, i-a pus numele Dan<sup class=\"footnote-marker\">*</sup><i class=\"footnote\">De la verbul <i>ladun</i> („a judeca”)</i>.",
            "6": "Și Bilha, slujnica lui Rahel, a zămislit iarăși și i-a născut un al doilea fiu lui Iacov.",
            "7": "Și Rahel a spus: „Manevre dumnezeiești am pus la cale cu sora mea [și] chiar am reușit!” De aceea i-a pus numele Naftali<sup class=\"footnote-marker\">*</sup><i class=\"footnote\">De la cuvântul <i>patal</i> („încurcat” sau „răsucit”)</i>.",
            "8": "Lea a văzut că a încetat să mai nască și a luat-o pe slujnica sa Zilpa și i-a dat-o lui Iacov ca soție.",
            "9": "Zilpa, slujnica Leei, i-a născut lui Iacov un fiu.",
            "10": "Și Lea a spus: „A venit norocul!” și i-a pus numele Gad<sup class=\"footnote-marker\">*</sup><i class=\"footnote\">Însemnând „noroc”</i>.",
            "11": "Zilpa, slujnica Leei, i-a născut un al doilea fiu lui Iacov.",
            "12": "Și Lea a spus: „Spre fericirea mea, căci fetele mă vor numi fericită!” și i-a pus numele Așer<sup class=\"footnote-marker\">*</sup><i class=\"footnote\">Însemnând „fericit”</i>.",
            "13": "Ruben a mers, în zilele secerișului grâului, a găsit mandragore<sup class=\"footnote-marker\">*</sup><i class=\"footnote\">Sensul termenului ebraic este incert.</i> pe câmp și le-a adus la mama sa, Lea; și Rahel i-a spus Leei: „Dă-mi, te rog, și mie din mandragorele fiului tău.”",
            "14": "Dar ea i-a spus: „Oare nu-i puțin că mi-ai luat soțul, [de vrei] să iei și mandragorele fiului meu?” Și Rahel a spus: „Atunci, el se va culca cu tine la noapte, în schimbul mandragorelor fiului tău.”",
            "15": "Iacov a venit de la câmp seara și Lea i-a ieșit în întâmpinare și a spus: „La mine să vii, căci te-am tocmit cu mandragorele fiului meu.” Și el s-a culcat cu ea în noaptea aceea.",
            "16": "Dumnezeu a ascultat-o pe Lea și ea a zămislit și i-a născut lui Iacov un al cincilea fiu.",
            "17": "Și Lea a spus: „Dumnezeu mi-a dat răsplata pentru că am dat-o pe slujnica mea soțului meu.” Și i-a pus numele Isahar<sup class=\"footnote-marker\">*</sup><i class=\"footnote\">De la <i>sehar</i> („răsplată”)</i>.",
            "18": "Lea a zămislit din nou și i-a născut un al șaselea fiu lui Iacov.",
            "19": "Lea a spus: „Dumnezeu m-a înzestrat cu o zestre bună; de această dată, soțul meu își va stabili casa la mine, pentru că i-am născut șase fii.” Și i-a pus numele Zevulun<sup class=\"footnote-marker\">*</sup><i class=\"footnote\">Însemnând „zestre”</i>.",
            "20": "Și apoi a născut o fată și i-a pus numele Dina<sup class=\"footnote-marker\">*</sup><i class=\"footnote\">Însemnând „judecată”</i>.",
            "21": "Și Dumnezeu Și-a amintit de Rahel și Dumnezeu a ascultat-o și i-a deschis pântecul.",
            "22": "Și ea a zămislit, și a născut un fiu și a spus: „Dumnezeu mi-a șters dezonoarea.”",
            "23": "Și i-a pus numele Iosef<sup class=\"footnote-marker\">*</sup><i class=\"footnote\">Însemnând „adaos”</i>, spunând: „Fie ca DOMNUL să-mi adauge încă un fiu!”",
            "24": "Și a fost, când Rahel îl născuse [deja] pe Iosef, că Iacov i-a spus lui Lavan: „Dă-mi drumul să mă întorc către locul meu și la țara mea.",
            "25": "Dă[-mi] soțiile și copiii pentru care am lucrat la tine și voi pleca; căci acum știi de munca mea pe care am muncit-o pentru tine.”",
            "26": "Și Lavan i-a spus: „Dacă am găsit bunăvoință înaintea ta!... Prin ghicit am aflat că DOMNUL m-a binecuvântat în meritul tău.”",
            "27": "[Lavan] a spus: „Hotărăște-mi plata ta, și o voi da.”",
            "28": "Și [Iacov] i-a spus: „Tu știi cum ți-am slujit și cum le-a fost turmelor tale cu mine.",
            "29": "Căci puținul pe care îl aveai înainte de [venirea] mea s-a mărit mult și DOMNUL te-a binecuvântat odată cu sosirea mea; și acum, oare când voi face și eu [ceva] pentru casa mea?”",
            "30": "Și [Lavan] a spus: „Ce să-ți dau?” Și Iacov a spus: „Nu-mi da nimic! Dacă vei face acest lucru pentru mine, voi reveni la a-ți păstori și a-ți păzi turmele:",
            "31": "Voi trece prin toată turma ta astăzi. Scoate de acolo orice miel sau ied tărcat sau pestriț, orice miel sau ied maroniu dintre oi și dintre capre, care este pestriț sau tărcat – aceasta va fi plata mea.",
            "32": "Cinstea mea să răspundă pentru mine în viitor, când va veni înaintea ta [chestiunea] plății mele; oricare din iezi care nu este tărcat sau pestriț și dintre miei care nu este maroniu, furat va fi fost dacă se găsește în posesia mea.”",
            "33": "Lavan a spus: „Bine, măcar să fie cum vorbești!”",
            "34": "Și a scos în ziua aceea iezii bălțați și pestriți și toate caprele tărcate și pestrițe – tot ce avea alb pe el și tot ce era maroniu dintre oi – și le-a dat în mâna fiilor săi.",
            "35": "Și a pus cale de trei zile între el și Iacov; iar Iacov păștea turmele lui Lavan care rămăseseră.",
            "36": "Iacov și-a luat nuiele verzi de plop, alun și castan și a decojit [de] pe ele fâșii albe, scoțând la iveală albul pe nuiele.",
            "37": "Și a pus nuielele pe care le cojise în jgheaburi, în adăpătoarele unde veneau turmele să bea, în fața turmelor, ca să intre în călduri când veneau să bea.",
            "38": "Și turmele au intrat în călduri [stimulate] de nuiele și turmele fătau bălțate, tărcate și pestrițe.",
            "39": "Iar mieii, Iacov i-a separat și a pus oile să privească la cele bălțate și la toate cele maronii din turma lui Lavan; a format ciopoare separate pentru el și nu le-a pus laolaltă cu turmele lui Lavan.",
            "40": "Ori de câte ori se împerecheau oile cele viguroase, Iacov punea nuielele în jgheaburi, sub ochii oilor, ca să le facă să intre în călduri [stimulându-le] cu nuielele.",
            "41": "Dar când se împerecheau ovinele plăpânde, nu le punea; astfel, cele plăpânde erau ale lui Lavan și cele viguroase, ale lui Iacov.",
            "42": "Și omul a devenit foarte prosper și a dobândit turme multe, slujnice, sclavi, cămile și măgari."
        },
        "30": {
            "0": "Și a auzit vorbele fiilor lui Lavan, spunând: „Iacov a luat tot ceea ce era al tatălui nostru și din ceea ce era al tatălui nostru a agonisit toată bogăția aceasta.”",
            "1": "Iacov i-a văzut fața lui Lavan și iată, nu mai era cu el așa cum fusese odată.",
            "2": "Și DOMNUL i-a spus lui Iacov: „Întoarce-te în țara părinților tăi și în locul tău natal și voi fi cu tine.”",
            "3": "Iacov a trimis și le-a chemat pe Rahel și pe Lea pe câmp, la turma sa,",
            "4": "și le-a spus: „Eu văd fața tatălui vostru, că nu mai este față de mine cum era odată; însă Dumnezeul tatălui meu a fost cu mine.",
            "5": "Acum, știți că l-am slujit pe tatăl vostru cu toată puterea mea,",
            "6": "iar tatăl vostru m-a batjocorit și mi-a schimbat plata de zeci de ori; dar Dumnezeu nu l-a lăsat să-mi facă rău.",
            "7": "Dacă spunea: «Cele tărcate să-ți fie plata», atunci toată turma năștea tărcate; și dacă spunea: «Cele bălțate să-ți fie plata», atunci toată turma năștea bălțate.",
            "8": "Dumnezeu a luat turma tatălui vostru și mi-a dat-o mie.",
            "9": "Și la vremea când turmele intrau în călduri mi-am ridicat ochii și am văzut într-un vis și iată, masculii care se urcau pe turme erau bălțați, tărcați și pătați.",
            "10": "Și un înger al lui Dumnezeu mi-a spus într-un vis: «Iacov!» Și eu am spus: «Iată-mă!»",
            "11": "Și a spus: «Ridică-ți acum ochii și vezi că toți masculii care se urcă pe turme sunt bălțați, tărcați și pătați, căci am văzut tot ce-ți face Lavan.",
            "12": "Eu sunt Dumnezeul [din] Bet-El, unde ai turnat libație pe o stelă, unde Mi-ai făcut Mie o făgăduință. Acum ridică-te, pleacă din țara aceasta și întoarce-te în țara ta natală.»”",
            "13": "Și Rahel și Lea au răspuns și i-au spus: „Mai avem noi oare parte și moștenire în casa tatălui nostru?",
            "14": "Oare nu suntem socotite de el ca străine? Căci ne-a vândut și ne-a cheltuit și banii!",
            "15": "Căci toată bogăția pe care a luat-o Dumnezeu de la tatăl nostru este a noastră și a copiilor noștri. Și acum, tot ce ți-a spus Dumnezeu, să faci!”",
            "16": "Iacov s-a sculat și i-a urcat pe copiii săi și pe soțiile sale pe cămile.",
            "17": "Și și-a condus toate turmele și toată averea lui pe care o agonisise, [adică] vitele pe care le dobândise, pe care le agonisise în Padan-Aram – ca să meargă la tatăl său Isaac în țara Canaanului.",
            "18": "Iar Lavan era dus să-și tundă oile, și Rahel a furat idolii casei, care aparțineau tatălui ei.",
            "19": "Iar Iacov l-a păcălit pe Lavan arameul, nezicându-i că fuge.",
            "20": "Și a fugit, el și tot ceea ce avea. S-a ridicat și a trecut râul, apoi s-a îndreptat spre muntele Ghilad.",
            "21": "Lui Lavan i s-a dat de veste în a treia zi că Iacov fugise.",
            "22": "El și-a luat rudele cu sine și l-a urmărit cale de șapte zile și l-a ajuns din urmă la muntele Ghilad.",
            "23": "Iar Dumnezeu a venit la Lavan arameul într-un vis, noaptea, și i-a spus: „Păzește-te, ca nu cumva să vorbești cu Iacov de bine sau de rău!”",
            "24": "Lavan l-a ajuns din urmă pe Iacov, iar Iacov își plasase cortul pe munte și Lavan și-a plasat rudele pe muntele Ghilad.",
            "25": "Lavan i-a spus lui Iacov: „Ce-ai făcut? M-ai păcălit și le-ai tratat pe fiicele mele ca pe prizoniere luate cu sabia?",
            "26": "De ce ai fugit pe ascuns și m-ai înșelat? Și nici nu mi-ai spus, căci te-aș fi condus cu bucurie și cu cântece, cu tamburină și cu liră.",
            "27": "Și nici măcar nu mi-ai dat voie să îmi sărut fiii și fiicele. Acum te-ai purtat ca un om fără minte!",
            "28": "Este în puterea mâinii mele să vă fac rău; dar Dumnezeul tatălui vostru mi-a spus așa astă-noapte: «Păzește-te, ca nu cumva să vorbești cu Iacov de bine sau de rău!»",
            "29": "Și acum, [poate] ai plecat pentru că îți era foarte dor de casa tatălui tău… Dar de ce mi-ai furat dumnezeii?”",
            "30": "Iacov a răspuns și i-a spus lui Lavan: „Căci m-am temut, căci mi-am spus că poate le vei fura pe fiicele tale de la mine.",
            "31": "Cel la care îți vei găsi dumnezeii nu va trăi; în fața rudelor tale verifică singur ce este la mine și ia-ți [înapoi]!” Dar Iacov nu știa că Rahel îi furase.",
            "32": "Lavan a mers în cortul lui Iacov, apoi în cortul Leei și în cortul celor două slujnice, însă nu a găsit nimic. A ieșit din cortul Leei și a intrat în cortul lui Rahel.",
            "33": "Dar Rahel luase idolii și îi pusese în samarul cămilei și se așezase asupra lor. Lavan a scotocit prin tot cortul, dar nu a găsit [nimic].",
            "34": "Ea i-a spus tatălui ei: „Să nu se mânie domnul meu pe mine că nu mă pot ridica înaintea ta, căci mi-a venit rânduiala femeilor.” Iar el a căutat și nu a găsit idolii.",
            "35": "Și Iacov s-a mâniat și s-a luat la ceartă cu Lavan; Iacov a răspuns și i-a spus lui Lavan: „Care este greșeala mea? Care este păcatul meu, de m-ai urmărit cu atâta înverșunare?",
            "36": "Când ai scotocit prin toate lucrurile mele, ce ai găsit din lucrurile casei tale? Pune-le aici înaintea rudelor mele și a rudelor tale și să decidă ei între noi!",
            "37": "În acești douăzeci de ani în care am fost cu tine, oile și caprele tale nu au avortat și nici nu am mâncat berbeci din turma ta.",
            "38": "Ceea ce fusese sfâșiat nu ți-am adus ție, ci eu însumi am suportat paguba; de la mine ai cerut-o, fie că fusese furată ziua sau noaptea.",
            "39": "[Așa] eram: ziua mă mistuia arșița, iar noaptea frigul; și somnul îmi fugea de pe ochi.",
            "40": "Așa mi-au fost cei douăzeci de ani în casa ta: ți-am slujit paisprezece ani pentru cele două fiice ale tale și șase ani pentru turmele tale; și mi-ai schimbat plata de o sută de ori!",
            "41": "Dacă Dumnezeul tatălui meu, Dumnezeul lui Avraham și Acela de care se teme Isaac n-ar fi fost cu mine, acum m-ai fi trimis cu mâna goală! [Însă] Dumnezeu a văzut necazul meu și truda palmelor mele și a decis astă noapte.”",
            "42": "Lavan a răspuns și i-a spus lui Iacov: „Fiicele sunt fiicele mele și copiii sunt copiii mei și turmele sunt turmele mele și tot ce vezi este al meu. Totuși, pentru fiicele mele, ce le pot face oare eu astăzi? Sau pentru copiii lor pe care i-au născut?”",
            "43": "Așa că acum, hai să facem un legământ – eu și cu tine – și [El] să fie martor între mine și tine.”",
            "44": "Iacov a luat o piatră și a ridicat-o ca stelă.",
            "45": "Și Iacov le-a spus rudelor sale: „Strângeți pietre!” și ei au luat pietre și au făcut o movilă și au mâncat acolo pe movilă.",
            "46": "Lavan a numit-o Iegar-Sahaduta și Iacov a numit-o Galed<sup class=\"footnote-marker\">*</sup><i class=\"footnote\">Cele două nume au aceeași semnificație, însemnând „movila este martor”</i>.",
            "47": "Și Lavan a spus: „Movila aceasta este azi martoră între mine și tine”, de aceea s-a numit Galed",
            "48": "și Mițpa<sup class=\"footnote-marker\">*</sup><i class=\"footnote\">Adică „punct de observație”</i>, căci a spus: „DOMNUL să vegheze între mine și tine când ne vom pierde din ochi unul pe altul.",
            "49": "Dacă vei chinui pe fiicele mele și dacă vei lua soții în plus față de fiicele mele – chiar dacă nimeni nu va fi între noi – uite, Dumnezeu este martor între mine și tine.”",
            "50": "Și Lavan i-a spus lui Iacov: „Iată movila aceasta și iată stela pe care am ridicat-o între mine și tine.",
            "51": "Martoră să fie această movilă și martoră să fie stela, că nu voi trece spre tine dincolo de această movilă, și nici tu nu vei trece spre mine dincolo de movila aceasta și stela aceasta, cu [gând] rău.",
            "52": "Dumnezeul lui Avraham și dumnezeul lui Nahor, dumnezeii părinților lor, să judece între noi.” Și Iacov a jurat pe Cel de care se temea tatăl său Isaac.",
            "53": "Și Iacov a jertfit o jertfă pe munte și și-a chemat rudele să mănânce pâine și au mâncat pâine și au înnoptat pe munte."
        },
        "31": {
            "0": "Și Lavan s-a trezit dis-de-dimineață; și-a sărutat fiii și fiicele și i-a binecuvântat; apoi Lavan a plecat și s-a întors la locul lui.",
            "1": "Iacov a mers în drumul lui și îngerii lui Dumnezeu l-au întâlnit.",
            "2": "Și Iacov a spus când i-a văzut: „Aceasta este tabăra lui Dumnezeu!” și a numit locul acela Mahanaim.",
            "3": "Iacov a trimis soli înaintea sa la fratele său Esav, în ținutul Seir, câmpul Edom.",
            "4": "Și le-a poruncit, spunând: „Așa să spuneți: «Stăpânului meu, lui Esav, așa a spus slujitorul tău Iacov: am locuit cu Lavan și am zăbovit până acum.",
            "5": "Și am [dobândit] boi și măgari, turme, sclavi și slujnice și trimit ca să vestesc stăpânului meu, ca să găsesc bunăvoință în ochii tăi.»”",
            "6": "Și solii s-au întors la Iacov, spunând: „Am ajuns la fratele tău, la Esav; și vine și [el] în întâmpinarea ta și patru sute de bărbați sunt cu el.”",
            "7": "Și Iacov s-a temut mult și s-a îngrozit și și-a împărțit poporul care era cu el, și turmele, și cirezile, și cămilele, în două tabere.",
            "8": "Și a spus: „Dacă Esav va veni către una din tabere și o va lovi, atunci tabăra rămasă va supraviețui.”",
            "9": "Și a spus Iacov: „Dumnezeul părintelui meu Avraham și Dumnezeul părintelui meu Isaac, DOAMNE, care mi-ai spus: «Întoarce-te în țara ta, în locul tău natal, și Eu îți voi face bine»",
            "10": "– sunt prea mărunt pentru toate binefacerile și pentru tot adevărul pe care le-ai făcut cu slujitorul Tău; căci cu toiagul meu am trecut Iordanul acesta și acum sunt împărțit în două tabere.",
            "11": "Scapă-mă, rogu-Te, din mâna fratelui meu, din mâna lui Esav, căci mă tem de el, ca nu cumva să vină și să mă doboare, pe mamă alături de copii.",
            "12": "Dar Tu ai spus: «Îți voi face negreșit bine și îți voi face seminția precum nisipul mării, care nu poate fi numărat de mult ce este.»”",
            "13": "A înnoptat acolo în acea noapte și a luat din ceea ce avea la îndemână un prinos pentru fratele său Esav:",
            "14": "două sute de capre și douăzeci de țapi; două sute de oi și douăzeci de berbeci;",
            "15": "treizeci de cămile care alăptau și puii lor; patruzeci de vaci și zece tauri; douăzeci de măgărițe și zece măgari.",
            "16": "Și le-a dat pe mâna slujitorilor săi, ciopor cu ciopor, separat, și a spus slujitorilor săi: „Treceți înaintea mea și lăsați loc între ciopor și ciopor.”",
            "17": "Și i-a poruncit primului, spunând: „Când te va întâlni fratele meu Esav și te va întreba, spunând: «Al cui ești tu și încotro mergi și ale cui sunt acestea dinaintea ta?»,",
            "18": "tu să-i spui: «Ale slujitorului tău, ale lui Iacov. E un prinos trimis stăpânului meu, lui Esav; și iată, el însuși este în urma noastră.»”",
            "19": "Și a poruncit și celui de-al doilea, și celui de-al treilea și tuturor celor care mergeau după ciopoare, spunând [așa]: „După cuvântul acesta să-i vorbiți lui Esav când îl veți întâlni.”",
            "20": "Și să spuneți: „Iată, și slujitorul tău Iacov este în urma noastră. Căci a spus: «Îl voi îmbuna cu prinosul care merge înaintea mea și apoi mă voi înfățișa lui; poate mă va ierta.»”",
            "21": "Și prinosul a trecut înaintea lui, iar el a petrecut acea noapte în tabără.",
            "22": "S-a trezit în noaptea aceea și și-a luat cele două soții și pe cele două slujnice și pe cei unsprezece copii și a trecut vadul Iabokului.",
            "23": "Și i-a luat și i-a trecut râul și a trecut dincolo ce avea.",
            "24": "Iacov a rămas singur și un bărbat s-a luptat cu el până la revărsatul zorilor.",
            "25": "Și, văzând că nu îl poate învinge, l-a lovit în încheietura șoldului; și încheietura șoldului lui Iacov s-a dislocat pe când se lupta cu el.",
            "26": "Și a spus: „Dă-mi drumul, căci s-au revărsat zorii.” Dar el a spus: „Nu-ți voi da drumul decât dacă mă binecuvântezi.”",
            "27": "El i-a spus: „Care este numele tău?” Și el a spus: „Iacov.”",
            "28": "Și el a spus: „Nu se va mai spune că numele tău este Iacov, ci Israel, căci ai luptat cu Dumnezeu și cu oamenii și ai învins.”",
            "29": "Și Iacov a întrebat și a spus: „Spune-mi, rogu-te, numele tău.” Și el a spus: „De ce îmi ceri numele?” Și l-a binecuvântat acolo.",
            "30": "Și Iacov a pus numele [acelui] loc Peniel, căci [a spus] „L-am văzut pe Dumnezeu față în față și viața mi-a fost cruțată.”",
            "31": "Soarele răsărea asupra lui când a trecut de Penuel, iar el șchiopăta din șold.",
            "32": "De aceea, copiii lui Israel nu [au voie să] mănânce nervul sciatic care este la încheietura șoldului, până în ziua de astăzi, căci [îngerul] a lovit la încheietura șoldului lui Iacov, în nervul sciatic."
        },
        "32": {
            "0": "Și Iacov și-a ridicat ochii și a văzut; și iată, Esav venea; și cu el erau patru sute de bărbați. Și a împărțit copiii între Lea, Rahel și cele două slujnice.",
            "1": "Și a pus slujnicele și pe copiii lor înainte, pe Lea și pe copiii ei după, și pe Rahel și Iosef ultimii.",
            "2": "Iar el a trecut înaintea lor și s-a prosternat până la pământ de șapte ori până ce s-a apropiat de fratele său.",
            "3": "Esav a alergat în întâmpinarea lui, l-a îmbrățișat, i-a căzut pe grumaz și l-a sărutat; și au plâns.",
            "4": "Și-a ridicat ochii, a văzut femeile și copiii și a spus: „Ce-ți sunt aceștia ție?” Și el a spus: „Copiii pe care Dumnezeu i i-a dat cu bunăvoință slujitorului tău.”",
            "5": "Apoi s-au apropiat slujnicele, ele și copiii lor, și s-au prosternat.",
            "6": "Apoi s-a apropiat și Lea și copiii ei și s-au prosternat. Apoi s-au apropiat Iosef și Rahel și s-au prosternat.",
            "7": "Și Esav a spus: „Ce-i cu toată tabăra aceasta pe care am întâlnit-o?” Și Iacov a spus: „Ca să găsesc bunăvoință înaintea stăpânului meu.”",
            "8": "Și Esav a spus: „Am multe, frate, ce ai, al tău să fie!”",
            "9": "Dar Iacov a spus: „Nu, rogu-te! Dacă am găsit bunăvoință în ochii tăi, ia prinosul meu din mâna mea, căci ți-am văzut fața ca și cum aș vedea fața lui Dumnezeu și mi-ai fost binevoitor.",
            "10": "Ia, rogu-te, darul meu care ți-a fost adus, căci Dumnezeu a fost binevoitor cu mine și am de toate.” Și a stăruit pe lângă el și el a primit.",
            "11": "Și Esav a spus: „Să pornim și să mergem, iar eu voi merge lângă tine.”",
            "12": "Dar Iacov i-a spus: „Stăpânul meu știe cât de firavi sunt copiii și am în grijă oi și vite care alăptează; dacă sunt mânate aspru timp de o zi, toată turma va muri.",
            "13": "Să treacă, rogu-te, stăpânul meu, înaintea slujitorului său; iar eu voi călători lent, la pas cu turmele care sunt înaintea mea și la pas cu copiii, până ce voi ajunge la stăpânul meu în Seir.”",
            "14": "Esav a spus: „Atunci să las cu tine din oamenii care sunt cu mine.” Și el a spus: „De ce? Lasă-mă să găsesc bunăvoință înaintea stăpânului meu!”",
            "15": "Și Esav s-a întors în ziua aceea pe drumul său către Seir.",
            "16": "Și Iacov a plecat către Sucot și și-a construit o casă, iar turmelor lui le-a făcut colibe; de aceea a pus numele acelui loc Sucot<sup class=\"footnote-marker\">*</sup><i class=\"footnote\">Însemnând „colibe”</i>.",
            "17": "Iacov a ajuns teafăr în orașul Sihem<sup class=\"footnote-marker\">*</sup><i class=\"footnote\">Ebr: <i>Șehem</i>, care este în țara Canaanului, venind din Padan-Aram, și și-a așezat tabăra înaintea orașului.",
            "18": "Și a cumpărat bucata de câmp pe care își plantase cortul, de la copiii lui Hamor, tatăl lui Sihem, pentru o sută de <i>kesita</i><sup class=\"footnote-marker\">*</sup><i class=\"footnote\">Monedă de argint în greutate de 1/20 dintr-un siclu</i>.",
            "19": "Și a ridicat acolo un altar, și l-a numit El-Elohei-Israel<sup class=\"footnote-marker\">*</sup><i class=\"footnote\">Adică „Dumnezeu-[este]-Dumnezeul-lui-Israel”</i>."
        },
        "33": {
            "0": "Dina, fiica Leei, pe care i-o născuse lui Iacov, a ieșit să se vadă cu fetele ținutului.",
            "1": "Sihem, fiul lui Hamor hivitul, prințul ținutului, a văzut-o și a luat-o și s-a culcat cu ea și a violat-o.",
            "2": "Dar sufletul lui s-a atașat de Dina, fiica lui Iacov, a iubit-o pe tânără și a vorbit după inima tinerei.",
            "3": "Sihem i-a spus tatălui său Hamor astfel: „Ia-mi-o pe copila aceasta de soție!”",
            "4": "Iacov a auzit că [Sihem] o necinstise pe fiica sa Dina, dar fiii săi erau cu turmele pe câmp și Iacov a păstrat tăcerea până au [re]venit.",
            "5": "Hamor, tatăl lui Sihem, a ieșit la Iacov, ca să vorbească cu el.",
            "6": "Și fiii lui Iacov au venit de la câmp când au auzit. Bărbații erau consternați, și mânia li s-a aprins foarte [mult], căci [Sihem] comisese o infamie în Israel culcându-se cu fiica lui Iacov – și așa ceva nu se face!",
            "7": "Și Hamor a vorbit cu ei, spunând: „Fiul meu, Sihem – sufletul îi tânjește după fiica voastră; vă rog, dați-i-o de soție.",
            "8": "Încuscriți-vă cu noi: pe fiicele voastre dați-ni-le nouă, iar pe fiicele noastre luați-le pentru voi.",
            "9": "Și locuiți cu noi; pământul vă va fi înainte: așezați-vă, faceți comerț în el și dobândiți [moșii] în el.”",
            "10": "Și Sihem le-a spus tatălui ei și fraților ei: „Fie să găsesc bunăvoință în ochii voștri: orice îmi veți spune, voi da!",
            "11": "Sporiți-mi oricât contractul nupțial și darul, și [tot] voi da precum îmi veți spune; numai dați-mi tânăra de soție!”",
            "12": "Fiii lui Iacov le-au răspuns lui Sihem și tatălui său Hamor cu iscusință și au vorbit, căci [Sihem] o necinstise pe sora lor Dina.",
            "13": "Ei le-au spus: „Nu putem face acest lucru, să ne dăm sora unui bărbat care are prepuț, căci este o insultă pentru noi.",
            "14": "Doar astfel ne vom învoi cu voi, dacă veți fi asemenea nouă: să fie circumcis oricine de parte bărbătească dintre voi.",
            "15": "Atunci vă vom da pe fiicele noastre, iar pe fiicele voastre le vom lua pentru noi; vom locui cu voi și vom fi un singur popor.",
            "16": "Dar dacă nu veți asculta de noi să vă circumcideți, o vom lua pe fiica noastră și vom pleca.”",
            "17": "Cuvintele lor au părut bune în ochii lui Hamor și în ochii lui Sihem, fiul lui Hamor.",
            "18": "Și tânărul n-a zăbovit să facă lucrul, căci o dorea pe fiica lui Iacov; iar el era cel mai de seamă din toată casa tatălui său.",
            "19": "Și au venit Hamor și fiul său Sihem la poarta orașului lor și le-au vorbit oamenilor orașului lor, spunând:",
            "20": "„Acești oameni sunt pașnici cu noi: să locuiască în țară și să facă comerț în ea. Iată, țara este destul de largă în fața lor! Pe fiicele lor să ni le luăm de soții și să le dăm pe fiicele noastre.",
            "21": "Dar doar astfel se vor învoi oamenii cu noi, să locuiască cu noi, să fim un singur popor: ca toți cei de parte bărbătească dintre noi să fie circumciși, precum sunt și ei circumciși.",
            "22": "Turmele lor și averile lor și toate dobitoacele lor – oare nu vor fi ale noastre? Doar să fim de acord cu ei și ei vor locui cu noi.”",
            "23": "Toți cei care ieșeau pe poarta orașului său l-au ascultat pe Hamor și pe fiul său Sihem, și toți cei de parte bărbătească, toți cei ce ieșeau pe poarta orașului său, au fost circumciși.",
            "24": "În a treia zi, când erau suferinzi, doi dintre fiii lui Iacov, Simeon și Levi, frații Dinei, și-au luat fiecare sabia, au venit cu încredere asupra orașului și au ucis pe toți cei de parte bărbătească.",
            "25": "Pe Hamor și pe fiul său Sihem i-au ucis cu tăișul sabiei; au luat-o pe Dina din casa lui Sihem și au ieșit.",
            "26": "Fiii lui Iacov au venit asupra celor doborâți și au prădat orașul care le necinstise sora.",
            "27": "Turmele lor și vitele lor și măgarii lor și ceea ce era în oraș și ceea ce era pe câmp au luat.",
            "28": "Toată avuția lor, toți copiii lor și toate soțiile lor le-au capturat și le-au prădat, precum și tot ceea ce era în casă.",
            "29": "Iacov le-a spus lui Simeon și lui Levi: „M-ați tulburat, făcându-mă urât între locuitorii țării, între canaaniți și între periziți; sunt puțin la număr și [dacă] se vor aduna și mă vor ataca, voi fi nimicit, eu și casa mea.”",
            "30": "Dar ei au spus: „Să se poarte oare cu sora noastră precum cu o prostituată?”"
        },
        "34": {
            "0": "Și Dumnezeu i-a spus lui Iacov: „Scoală-te și urcă la Bet-El și așează-te acolo; și fă acolo un altar lui Dumnezeu care ți S-a arătat când fugeai dinaintea lui Esav, fratele tău.”",
            "1": "Și Iacov a spus casei sale și tuturor celor care erau cu el: „Îndepărtați dumnezeii străini care sunt în mijlocul vostru; curățiți-vă și schimbați-vă hainele!",
            "2": "Și să ne ridicăm și să urcăm la Bet-El; și voi face acolo un altar lui Dumnezeu, care mi-a răspuns în ziua restriștii mele și a fost cu mine pe drumul pe care am mers.”",
            "3": "Iar ei i-au dat lui Iacov toți dumnezeii străini pe care îi aveau în mână și cerceii pe care îi aveau în urechi, și Iacov i-a îngropat sub terebintul care era lângă Sihem.",
            "4": "Și au plecat, și o groază de Dumnezeu a cuprins orașele de jur împrejurul lor și [locuitorii lor] nu i-au urmărit pe fiii lui Iacov.",
            "5": "Iacov a ajuns la Luz, adică Bet-El, care este în țara Canaanului, el și tot poporul care era cu el.",
            "6": "Și a construit acolo un altar și a numit locul El-Bet-El<sup class=\"footnote-marker\">*</sup><i class=\"footnote\">Însemnând „Dumnezeul-[din]-Bet-El”</i>, căci acolo i Se dezvăluise Dumnezeu pe când fugea dinaintea fratelui său.",
            "7": "Și Debora, doica Rebecăi, a murit și a fost îngropată mai jos de Bet-El, la poalele câmpiei; și [Iacov] a numit locul Alon-Bahut<sup class=\"footnote-marker\">*</sup><i class=\"footnote\">Însemnând „Câmpia Plângerii”</i>.",
            "8": "Și Dumnezeu i S-a arătat din nou lui Iacov, odată cu venirea sa din Padan-Aram, și l-a binecuvântat.",
            "9": "Și i-a spus Dumnezeu: „Numele tău este Iacov. Numele tău nu va mai fi chemat Iacov, ci Israel va fi numele tău.” Și i-a pus numele Israel.",
            "10": "Și i-a spus Dumnezeu: „Eu sunt Dumnezeul Atotputernic. Fii roditor și înmulțește-te! Un neam și o congregație de neamuri va descinde din tine și regi din coapsele tale vor ieși.",
            "11": "Iar țara pe care am dat-o lui Avraham și lui Isaac, ție ți-o voi da; și seminției tale după tine îi voi da țara.”",
            "12": "Și Dumnezeu s-a ridicat de deasupra lui, în locul în care îi vorbise.",
            "13": "Și Iacov a ridicat o stelă în locul unde îi vorbise, o stelă de piatră, și a turnat asupra ei o libație și a turnat asupra ei untdelemn.",
            "14": "Și Iacov a pus numele locului unde îi vorbise Dumnezeu: Bet-El.",
            "15": "Au plecat din Bet-El, și [când] mai era o bucată de drum până la Efrat, lui Rahel i-au început durerile nașterii, dar a avut o naștere grea.",
            "16": "Și a fost, pe când avea greutăți la naștere, moașa i-a spus: „Nu te teme, căci și acesta îți este fiu!”",
            "17": "Și a fost, pe când își dădea sufletul – căci a murit – că ea i-a pus numele Ben-Oni<sup class=\"footnote-marker\">*</sup><i class=\"footnote\">Adică „fiul suferinței mele”</i>, dar tatăl lui l-a numit Beniamin<sup class=\"footnote-marker\">*</sup><i class=\"footnote\">Adică „fiul dreptei mele”</i>.",
            "18": "Și a murit Rahel și a fost îngropată pe drumul spre Efrat, adică Betleem<sup class=\"footnote-marker\">*</sup><i class=\"footnote\">Ebr: <i>Beit-Lehem</i>, însemnând „Casa Pâinii”</i>.",
            "19": "Și Iacov a ridicat un monument peste mormântul ei; este monumentul mormântului lui Rahel până astăzi.",
            "20": "Apoi Israel a plecat și și-a plasat cortul dincolo de Migdal-Eder.",
            "21": "Și a fost, când Israel locuia în ținutul acela, că Ruben a mers și s-a culcat cu Bilha, concubina tatălui său; și Israel a auzit.<br>Iar fiii lui Iacov au fost doisprezece.",
            "22": "Fiii Leei: întâiul-născut al lui Iacov – Ruben, Simeon, Levi, Iuda, Isahar și Zevulun.",
            "23": "Fiii lui Rahel: Iosef și Beniamin.",
            "24": "Și fiii Bilhăi, slujnica lui Rahel: Dan și Naftali.",
            "25": "Și fiii Zilpăi, slujnica Leei: Gad și Așer. Aceștia sunt fiii lui Iacov care i s-au născut în Padan-Aram.",
            "26": "Și Iacov a venit la tatăl său Isaac, în Mamre, [în] Kiriat-Arba<sup class=\"footnote-marker\">*</sup><i class=\"footnote\">Adică „Orașul Celor Patru”</i>, adică Hebron, unde pribegiseră Avraham și Isaac.",
            "27": "Și au fost zilele lui Isaac o sută optzeci de ani.",
            "28": "Isaac s-a stins și a murit și a fost adăugat la poporul său, bătrân și sătul de zile; și l-au înmormântat Esav și Iacov, fiii săi."
        },
        "35": {
            "0": "Și aceștia sunt urmașii lui Esav – el este Edom.",
            "1": "Esav le-a luat pe soțiile sale dintre fiicele Canaanului: pe Ada, fiica lui Eilon hititul, și pe Aholibama, fiica lui Ana, fiica lui Țivon hivitul,",
            "2": "și pe Basmat, fiica lui Ișmael, sora lui Nevaiot.",
            "3": "Și Ada i l-a născut lui Esav pe Elifaz, iar Basmat l-a născut pe Reuel.",
            "4": "Iar Aholibama i-a născut pe Ieuș, pe Ialam și pe Korah. Aceștia sunt fiii lui Esav, care i s-au născut în țara Canaanului.",
            "5": "Și Esav și-a luat soțiile, pe fiii săi, pe fiicele sale și toate sufletele casei sale, turmele sale și toate dobitoacele sale și toată averea sa pe care o agonisise în țara Canaanului; și a mers în [altă] țară, din pricina fratelui său Iacov,",
            "6": "căci agoniseala lor devenise prea mare ca să locuiască împreună, căci nu putea țara pribegiilor lor să-i încapă din pricina turmelor lor.",
            "7": "Iar Esav s-a așezat pe muntele Seir; Esav – el este Edom.",
            "8": "Aceștia sunt urmașii lui Esav, părintele Edomului, la muntele Seir.",
            "9": "Acestea sunt numele fiilor lui Esav: Elifaz, fiul Adei, soția lui Esav; Reuel, fiul lui Basmat, soția lui Esav.",
            "10": "Fiii lui Elifaz au fost: Teiman, Omar, Țefo și Gatam, și Kenaz.",
            "11": "Iar Timna era concubină a lui Elifaz, fiul lui Esav, și ea i-a născut lui Elifaz pe Amalek; aceștia sunt fiii Adei, soția lui Esav.",
            "12": "Și aceștia sunt fiii lui Reuel: Nahat și Zerah, Șama și Miza; aceștia erau fiii lui Basmat, soția lui Esav.",
            "13": "Și aceștia au fost fiii Aholibamei, fiica lui Ana, fiica lui Țivon, soția lui Esav: ea i-a născut lui Esav pe Ieuș, Ialam și Korah.",
            "14": "Aceștia sunt căpeteniile fiilor lui Esav. Fiii lui Elifaz, întâiul-născut al lui Esav: căpetenia Teiman, căpetenia Omar, căpetenia Țefo, căpetenia Kenaz;",
            "15": "căpetenia Korah, căpetenia Gatam, căpetenia Amalek; aceștia sunt căpeteniile lui Elifaz în țara Edomului. Aceștia sunt fiii Adei.",
            "16": "Și aceștia sunt fiii lui Reuel, fiul lui Esav: căpetenia Nahat, căpetenia Zerah, căpetenia Șama, căpetenia Miza; aceștia sunt căpeteniile lui Reuel în țara Edomului – aceștia sunt fiii lui Basmat, soția lui Esav.",
            "17": "Și aceștia sunt fiii Aholibamei, soția lui Esav: căpetenia Ieuș, căpetenia Ialam, căpetenia Korah – aceștia sunt căpeteniile Aholibamei, fiica lui Ana, soția lui Esav.",
            "18": "Aceștia sunt fiii lui Esav și acestea sunt căpeteniile lor; el este Edom.",
            "19": "Aceștia sunt fiii lui Seir horitul, locuitorii țării: Lotan și Șoval și Țivon și Ana;",
            "20": "și Dișon și Ețer și Dișan – aceștia sunt căpeteniile horiților, urmașii lui Seir în țara Edomului.",
            "21": "Fiii lui Lotan au fost: Hori și Heimam; iar sora lui Lotan era Timna.",
            "22": "Și aceștia sunt fiii lui Șoval: Alvan și Manahat și Eival, Șefo și Onam.",
            "23": "Și aceștia sunt fiii lui Țivon: Aia și Ana – el este [acel] Ana care a descoperit catârii în deșert, pe când păștea măgarii tatălui său Țivon.",
            "24": "Și aceștia sunt copiii lui Ana: Dișon și Aholibama, fiica lui Ana.",
            "25": "Și aceștia sunt fiii lui Dișan: Hemdan și Eșban și Itran și Heran.",
            "26": "Aceștia sunt fiii lui Ețer: Bilhan și Zaavan și Akan.",
            "27": "Aceștia sunt fiii lui Dișan: Uț și Aran.",
            "28": "Aceștia sunt căpeteniile horiților: căpetenia Lotan, căpetenia Șoval, căpetenia Țivon, căpetenia Ana;",
            "29": "căpetenia Dișon, căpetenia Ețer, căpetenia Dișan – aceștia sunt căpeteniile horiților, după căpeteniile clanurilor lor în țara Seirului.",
            "30": "Și aceștia sunt regii care au domnit în țara Edomului înainte ca un rege să domnească peste copiii lui Israel.",
            "31": "Bela, fiul lui Beor, a domnit în Edom și numele orașului său era Dinhava.",
            "32": "Bela a murit și Iovav, fiul lui Zerah din Boțra, a domnit în locul lui.",
            "33": "Iovav a murit și Hușam din țara temaniților a domnit în locul lui.",
            "34": "Hușam a murit și Hadad, fiul lui Bedad, care a lovit Midianul în câmpia Moabului, a domnit în locul lui; și numele orașului său era Avit.",
            "35": "Hadad a murit și Samla din Masreka a domnit în locul lui.",
            "36": "Samla a murit și Șaul din Rehovot-Hanahar<sup class=\"footnote-marker\">*</sup><i class=\"footnote\">Adică „Rehovot-pe-Râu”</i> a domnit în locul lui.",
            "37": "Șaul a murit și Baal-Hanan, fiul lui Ahbor, a domnit în locul lui.",
            "38": "Baal-Hanan, fiul lui Ahbor, a murit și Hadar a domnit în locul lui; iar numele orașului său era Pau și numele soției sale era Meheitavel, fiica lui Matred, fiica lui Mei-Zahav.",
            "39": "Și acestea au fost numele căpeteniilor lui Esav, după familiile lor, după locurile lor, după numele lor: căpetenia Timna, căpetenia Alva, căpetenia Ietet;",
            "40": "căpetenia Aholibama, căpetenia Ela, căpetenia Pinon;",
            "41": "căpetenia Kenaz, căpetenia Teman, căpetenia Mivțar;",
            "42": "căpetenia Magdiel, căpetenia Iram. Acestea au fost căpeteniile lui Edom, după sălașurile lor, în țara posesiunii lor – el este Esav, părintele lui Edom."
        },
        "36": {
            "0": "Iacov s-a așezat în țara peregrinărilor tatălui său, în țara Canaanului.",
            "1": "Aceștia sunt urmașii lui Iacov: Iosef, la vârsta de șaptesprezece ani, păștea turmele cu frații săi, petrecându-și copilăria cu fiii Bilhăi și cu fiii Zilpăi, soțiile tatălui său; și Iosef aducea tatălui lor zvonuri rele despre ei.",
            "2": "Și Israel îl iubea pe Iosef mai mult decât pe toți fiii săi, căci îi era fiu al bătrâneților lui; și i-a făcut o tunică de lână fină<sup class=\"footnote-marker\">*</sup><i class=\"footnote\">Sensul expresiei ebraice este incert</i>.",
            "3": "Iar frații săi au văzut că pe el îl iubea tatăl lor dintre toți frații lui și l-au urât; și nu puteau să-i vorbească pașnic.",
            "4": "Iosef a visat un vis și a povestit fraților săi, iar ei l-au urât și mai mult.",
            "5": "Și le-a spus: „Ascultați, vă rog, visul acesta pe care l-am visat!",
            "6": "Și iată, noi legam snopi în mijlocul câmpului și iată, snopul meu s-a ridicat și a rămas în picioare; și iată că snopii voștri s-au strâns în jurul lui și s-au prosternat înaintea snopului meu.”",
            "7": "Frații lui i-au spus: „Vei domni oare peste noi? Oare ne vei domina?” Și l-au urât și mai mult din pricina viselor sale și din pricina vorbelor sale.",
            "8": "Și a visat un alt vis și l-a povestit fraților săi. Și a spus: „Iată, am visat încă un vis: și iată, soarele și luna și unsprezece stele se prosternau înaintea mea.”",
            "9": "Și a povestit tatălui său și fraților săi. Tatăl său l-a mustrat și i-a spus: „Ce este visul acesta pe care l-ai visat? Oare vom veni noi – eu și mama ta și frații tăi – să ne prosternăm înaintea ta până la pământ?”",
            "10": "Frații săi erau geloși pe el, dar tatăl lui a ținut [minte] lucrul.",
            "11": "Și frații lui au plecat să pască turma tatălui lor în Sihem.",
            "12": "Israel i-a spus lui Iosef: „Nu-i așa că frații tăi pasc [oile] în Sihem? Vino și te voi trimite la ei.” Și el i-a spus: „Iată-mă.”",
            "13": "El i-a spus: „Mergi, așadar, să vezi dacă frații tăi sunt bine și dacă turmele sunt bine; și adu-mi vești.” L-a trimis din valea Hebronului și el a ajuns în Sihem.",
            "14": "Și l-a găsit un bărbat și iată, rătăcea pe câmp; și l-a întrebat bărbatul, spunând: „Ce cauți?”",
            "15": "El a spus: „Îi caut pe frații mei; spune-mi, rogu-te, unde pasc ei [oile].”",
            "16": "Bărbatul a spus: „Au plecat de aici, căci i-am auzit spunând: «Să mergem în Dotan!»” Și Iosef a mers după frații săi și i-a găsit în Dotan.",
            "17": "Iar ei l-au văzut de departe; și când el încă nu se apropiase de ei, au complotat împotriva lui ca să-l omoare.",
            "18": "Și și-au spus unul altuia: „Iată, vine visătorul acela!",
            "19": "Și acum, haideți să-l omorâm și să-l aruncăm într-una din gropi; și vom spune: «O sălbăticiune l-a devorat.» Și vom vedea atunci ce se va alege de visele lui!”",
            "20": "Ruben a auzit și l-a scăpat din mâna lor și a spus: „Să nu-l lovim mortal!”",
            "21": "Și Ruben le-a spus: „Nu vărsați sânge! Aruncați-l în groapa aceasta din deșert, dar nu ridicați mâna împotriva lui!” – pentru a-l scăpa din mâna lor, ca să-l înapoieze tatălui său.",
            "22": "Și a fost, când Iosef a ajuns la frații lui: l-au dezbrăcat pe Iosef de tunica sa, de tunica de lână fină care era pe el.",
            "23": "Și l-au luat și l-au aruncat în groapă; iar groapa era goală, nu era apă în ea.",
            "24": "Și au șezut să mănânce pâine. Și și-au ridicat ochii și au văzut, și iată că o caravană de ișmaeliți venea din Ghilad și cămilele lor purtau mirodenii, balsam și lotus, mergând să le coboare în Egipt.",
            "25": "Și Iuda le-a spus fraților săi: „Care este câștigul dacă îl vom omorî pe fratele nostru și-i vom acoperi sângele?",
            "26": "Haideți să-l vindem ișmaeliților, dar mâna noastră să nu se ridice asupra lui, căci este fratele nostru, carnea noastră.” Și frații săi l-au ascultat.",
            "27": "[Niște] negustori midianiți au trecut pe acolo; l-au scos și l-au ridicat pe Iosef din groapă și l-au vândut pe Iosef ișmaeliților pentru douăzeci de arginți; și ei l-au adus pe Iosef în Egipt.",
            "28": "Ruben s-a reîntors la groapă, dar iată, Iosef nu era în groapă, așa că [Ruben] și-a rupt hainele.",
            "29": "Și s-a întors la frații lui și a spus: „Copilul nu mai este! Iar eu... unde să mă duc?”",
            "30": "Atunci au luat tunica lui Iosef și au înjunghiat un ied din capre și au înmuiat tunica în sânge.",
            "31": "Și au trimis tunica de lână fină și au făcut-o să ajungă la tatăl lor și au spus: „Am găsit asta; identifică, rogu-te: este aceasta tunica fiului tău sau nu?”",
            "32": "El a recunoscut-o și a spus: „Tunica fiului meu! O sălbăticiune l-a devorat! Iosef a fost negreșit sfâșiat!”",
            "33": "Iacov și-a rupt hainele, și a pus sac pe coapse și a jelit pentru fiul lui zile multe.",
            "34": "Toți fiii lui și toate fiicele lui s-au ridicat să-l consoleze, dar el a refuzat să fie consolat și a spus: „Jelind voi coborî la fiul meu în sălașul morților.” Și tatăl lui l-a plâns.",
            "35": "Iar medaniții l-au vândut în Egipt, lui Potifar, dregătorul lui Faraon, căpetenia călăilor."
        },
        "37": {
            "0": "Și a fost în vremea aceea: Iuda a coborât de la frații săi și s-a abătut către un oarecare adulamit, al cărui nume era Hira.",
            "1": "Și a văzut acolo Iuda pe fiica unui negustor al cărui nume era Șua și a luat-o [de soție] și a venit la ea.",
            "2": "Ea a zămislit, a născut un fiu și i-a pus numele Er.",
            "3": "A zămislit din nou, a născut un fiu și i-a pus numele Onan.",
            "4": "Și iarăși a născut un fiu și i-a pus numele Șela; iar [Iuda] era în Chezib când ea l-a născut.",
            "5": "Iuda a luat o soție pentru Er, întâiul său născut; și numele ei era Tamar.",
            "6": "Er, întâiul-născut al lui Iuda, a fost rău în ochii DOMNULUI și DOMNUL l-a omorât.",
            "7": "Iuda i-a spus lui Onan: „Vino la soția fratelui tău și urmează leviratul cu ea și ridică urmași fratelui tău.”",
            "8": "Dar Onan a știut că urmașii nu vor fi ai lui și atunci când venea la soția fratelui său, lepăda [sămânța] pe pământ, ca să nu-i dea urmași fratelui său.",
            "9": "Ce făcea a fost rău în ochii DOMNULUI, care l-a omorât și pe el.",
            "10": "Și Iuda i-a spus norei sale Tamar: „Stai văduvă în casa tatălui tău până va crește fiul meu Șela”, căci [își] spunea: „Să nu cumva să moară și el ca și frații lui.” Și Tamar a mers să locuiască în casa tatălui ei.",
            "11": "După multe zile, fiica lui Șua, soția lui Iuda, a murit. Iuda a fost consolat și a urcat la cei care îi tundeau oile, el și Hira, prietenul său adulamit, la Timna.",
            "12": "Iar lui Tamar i s-a vestit, spunând: „Iată, socrul tău urcă la Timna să-și tundă oile.”",
            "13": "Ea și-a scos hainele de văduvă de pe ea, s-a acoperit cu un voal și s-a înfășurat; și a stat la răscrucea care este pe drumul către Timna, căci văzuse că Șela crescuse și ea nu îi fusese dată de soție.",
            "14": "Și Iuda a văzut-o și a crezut-o prostituată, pentru că își acoperise fața.",
            "15": "S-a abătut către ea, pe drum, și a spus: „Haide, rogu-te, lasă-mă să vin la tine”, căci nu știa că este nora lui. Ea a spus: „Ce îmi vei da dacă vei veni la mine?”",
            "16": "Și el a spus: „Îți voi trimite un ied din turmă.” Dar ea a spus: „Numai dacă îmi dai un gaj până ce îl vei trimite.”",
            "17": "El a spus: „Ce gaj [vrei] să-ți dau?” Ea a spus: „Pecetea ta, pelerina ta și toiagul tău, care este în mâna ta.” El i [le]-a dat, a venit la ea și ea a zămislit cu el.",
            "18": "Apoi ea s-a sculat și a plecat, și-a scos voalul de pe ea și și-a pus hainele ei de văduvă.",
            "19": "Iuda a trimis iedul prin prietenul său adulamit, ca să ia gajul din mâna femeii; dar nu a găsit-o.",
            "20": "Și a întrebat oamenii locului ei, spunând: „Unde este acea prostituată de la răscrucea drumului?” Și ei au spus: „Nu era aici nicio prostituată.”",
            "21": "El s-a întors la Iuda și a spus: „N-am găsit-o; și chiar oamenii locului au spus: «Nu era aici nicio prostituată.»”",
            "22": "Și Iuda a spus: „Ce a luat, al ei să fie, ca nu cumva să ne facem de râs. Iată, i-am trimis acest ied, dar tu n-ai găsit-o.”",
            "23": "Și după aproape trei luni, i s-a dat de veste lui Iuda, spunându-i-se: „Tamar, nora ta, s-a desfrânat și iată [că] a și zămislit din desfrânare.” Și Iuda a spus: „Scoateți-o afară să fie arsă!”",
            "24": "Pe când era scoasă afară, ea a trimis [să i se vestească] socrului ei, spunând: „De la bărbatul căruia îi aparțin acestea am zămislit eu.” Și a spus: „Identifică, te rog, ale cui sunt pecetea și pelerina și toiagul acestea.”",
            "25": "Iuda a recunoscut și a spus: „Are dreptate, este de la mine, căci nu am dat-o fiului meu Șela”; și nu a mai cunoscut-o iarăși.",
            "26": "Și a fost, la vremea când a născut, că iată, erau gemeni în pântecul ei.",
            "27": "Și a fost, când năștea: [unul] a scos o mână afară; moașa a luat un fir roșu și i l-a legat de mână, spunând: „Acesta a ieșit primul!”",
            "28": "Și a fost, pe când el își trăgea înapoi mâna: iată, a ieșit fratele lui. Și ea a spus: „Ce mai spărtură ți-ai făcut!” și [Iuda] i-a pus numele Pereț<sup class=\"footnote-marker\">*</sup><i class=\"footnote\">Adică „spărtură”</i>.",
            "29": "Apoi a ieșit fratele său, pe mâna căruia era firul roșu, și i-a pus numele Zerah<sup class=\"footnote-marker\">*</sup><i class=\"footnote\">Adică „strălucire”</i>."
        },
        "38": {
            "0": "Și Iosef a fost coborât în Egipt. Și Potifar, un dregător de-al lui Faraon, căpetenia călăilor, un egiptean anume, l-a cumpărat din mâna ișmaeliților care îl coborâseră acolo.",
            "1": "DOMNUL a fost cu Iosef și el a devenit un om de ispravă și a rămas în casa stăpânului său egiptean.",
            "2": "Stăpânul său a văzut că DOMNUL era cu el și că tot ceea ce făcea, DOMNUL încununa de succes în mâna lui.",
            "3": "Iosef a găsit bunăvoință în ochii lui și l-a slujit; el l-a rânduit peste casa lui și tot ceea ce avea i-a dat pe mână.",
            "4": "Și a fost că, de când [Iosef] fusese rânduit peste casa lui și peste tot ceea ce avea, DOMNUL a binecuvântat casa egipteanului datorită lui Iosef și binecuvântarea DOMNULUI a fost în tot ce avea în casă și pe câmp.",
            "5": "El a lăsat tot ceea ce avea în grija lui Iosef și n-avea nicio grijă, în afară de pâinea pe care o mânca. Iar Iosef era frumos la înfățișare și frumos la privit.",
            "6": "Și a fost, după aceste lucruri, că soția stăpânului său a pus ochii pe Iosef și [i-]a spus: „Culcă-te cu mine!”",
            "7": "El a refuzat și i-a spus soției stăpânului său: „Uite, cu mine aici stăpânul meu nu știe de [nimic din ce-i] în casă, și tot ceea ce are mi-a dat pe mână.",
            "8": "Nu este nimeni mai mare în casa aceasta decât mine, și nu mi-a interzis nimic, în afară de tine, căci tu ești soția lui. Cum pot să fac oare această mare ticăloșie și să păcătuiesc față de Dumnezeu?”",
            "9": "Și [așa] a fost: ea îi vorbea lui Iosef în fiecare zi, iar el nu o asculta să se culce cu ea, să fie cu ea.",
            "10": "Și a fost în acea zi: el a intrat în casă să-și facă treaba și niciunul din oamenii casei nu era acolo în casă.",
            "11": "Și ea l-a prins de haină, spunând: „Culcă-te cu mine!” Dar el și-a lăsat haina în mâna ei, și a fugit și a ieșit afară.",
            "12": "Când ea a văzut că el și-a lăsat haina în mâna ei și a fugit afară,",
            "13": "s-a adresat oamenilor casei și le-a vorbit, spunând: „Uitați-vă! Ne-a adus un evreu să ne batjocorească! El a venit la mine ca să se culce cu mine, dar eu am strigat cu glas puternic.",
            "14": "Și când el a auzit că am ridicat glasul și am strigat, și-a lăsat haina la mine, și a fugit și a ieșit afară.”",
            "15": "Și a păstrat haina lui la ea până a venit stăpânul lui acasă.",
            "16": "Și ea i-a vorbit cu aceleași vorbe, spunând: „A venit la mine sclavul evreu pe care ni l-ai adus, ca să mă batjocorească.",
            "17": "Și a fost, când mi-am ridicat vocea și am strigat, că el și-a lăsat haina la mine și a fugit afară.”",
            "18": "Și a fost – când stăpânul său a auzit vorbele soției lui pe care i le-a vorbit spunând „astfel de lucruri mi-a făcut sclavul tău” – că mânia lui s-a aprins.",
            "19": "Stăpânul lui Iosef l-a luat și l-a pus în temniță, locul unde erau închiși prizonierii regelui; și el a rămas acolo în temniță.",
            "20": "DOMNUL a fost cu Iosef și Și-a revărsat mila asupra lui și a făcut ca el să capete bunăvoință în ochii căpeteniei temniței.",
            "21": "Căpetenia temniței a pus pe toți cei închiși în temniță în mâna lui Iosef și tot ce se făcea acolo, el făcea.",
            "22": "Căpetenia temniței nu vedea de nimic din ceea ce îi fusese dat în mână [lui Iosef]; căci DOMNUL era cu el și tot ce făcea, DOMNUL încununa de succes."
        },
        "39": {
            "0": "Și a fost, după aceste lucruri, că paharnicul regelui Egiptului și brutarul au greșit împotriva stăpânului lor, împotriva regelui Egiptului.",
            "1": "Faraon s-a mâniat pe cei doi dregători ai săi, pe căpetenia paharnicilor și pe căpetenia brutarilor.",
            "2": "Și i-a pus sub pază în casa căpeteniei călăilor, în temniță, locul unde era închis Iosef.",
            "3": "Iar căpetenia călăilor l-a rânduit pe Iosef cu ei, el i-a slujit și au fost sub pază zile [multe].",
            "4": "Iar cei doi au visat câte un vis, fiecare visul său, în aceeași noapte, fiecare după tălmăcirea visului său – paharnicul și brutarul regelui Egiptului, care erau închiși în temniță.",
            "5": "Iosef a venit la ei dimineață, i-a văzut și iată, erau triști.",
            "6": "Și i-a întrebat pe dregătorii lui Faraon care erau cu el în temniță, în casa stăpânului lui, spunând: „De ce fețele voastre sunt posomorâte astăzi?”",
            "7": "Ei i-au spus: „Am visat un vis și nu-i niciun tălmaci pentru el.” Iosef le-a spus: „Oare nu ale lui Dumnezeu sunt tălmăcirile? Povestiți-mi, vă rog!”",
            "8": "Căpetenia paharnicilor i-a povestit lui Iosef visul lui și i-a spus: „În visul meu, iată, o viță-de-vie era în fața mea.",
            "9": "Și pe vița-de-vie erau trei lăstari; și de abia ce înmugurise, a și înflorit și ciorchinii i s-au copt în struguri.",
            "10": "Și cupa lui Faraon era în mâna mea și am luat strugurii, și i-am stors în cupa lui Faraon și apoi am pus cupa în palma lui Faraon.”",
            "11": "Și Iosef i-a spus: „Aceasta este tălmăcirea lui: cei trei lăstari sunt trei zile.",
            "12": "Peste încă trei zile, Faraon îți va înălța capul și te va reinstaura pe postul tău și tu vei pune cupa lui Faraon în mâna lui, după rânduiala de la început, când erai paharnicul lui.",
            "13": "Măcar dacă mă vei pomeni împreună cu tine când ți se va face bine, și îți vei face milă de mine, te rog, și mă vei pomeni lui Faraon și mă vei scoate din această casă.",
            "14": "Căci de fapt am fost răpit din țara evreilor, și nici aici n-am făcut nimic ca să mă pună în groapă.”",
            "15": "Căpetenia brutarilor a văzut că tălmăcise bine și i-a spus lui Iosef: „Și eu! În visul meu, iată, erau trei coșuri de nuiele pe capul meu.",
            "16": "Iar în coșul de sus erau tot felul de bucate [pentru] Faraon, făcute de brutar, și păsările le mâncau din coșul ce era deasupra capului meu.”",
            "17": "Și Iosef a răspuns și a spus: „Aceasta este tălmăcirea lui: cele trei coșuri sunt trei zile.",
            "18": "Peste încă trei zile, Faraon îți va înălța capul de pe umeri și te va spânzura pe eșafod; și păsările vor mânca din carnea ta de pe tine.”",
            "19": "Și a fost în ziua a treia, ziua de naștere a lui Faraon: el a făcut un ospăț pentru toți slujitorii lui și le-a înălțat capul căpeteniei paharnicilor și căpeteniei brutarilor între slujitorii lui.",
            "20": "A reîntors pe căpetenia paharnicilor la slujba lui de paharnic și el i-a pus cupa în palma lui Faraon.",
            "21": "Iar pe căpetenia brutarilor l-a spânzurat, după cum le tălmăcise Iosef.",
            "22": "Însă căpetenia paharnicilor nu și-a adus aminte de Iosef și l-a uitat."
        },
        "40": {
            "0": "Și a fost la sfârșitul a doi ani de zile: și Faraon visa și iată, stătea deasupra Fluviului.",
            "1": "Și iată, din Fluviu au urcat șapte vaci frumoase la vedere și sănătoase la trup și au păscut în stufăriș.",
            "2": "Și apoi iată, alte șapte vaci au urcat după ele din Fluviu, urâte la vedere și slabe la trup și au stat în picioare lângă vacile de pe malul Fluviului.",
            "3": "Și vacile urâte la vedere și slabe la trup le-au mâncat pe cele șapte vaci frumoase la vedere și sănătoase; și Faraon s-a trezit.",
            "4": "A adormit și a visat a doua oară și iată, șapte spice creșteau pe o tulpină, sănătoase și bune.",
            "5": "Și iată, [alte] șapte spice, slabe și pârjolite de vântul de răsărit, au răsărit după ele.",
            "6": "Și spicele cele slabe le-au înghițit pe cele șapte spice sănătoase și pline; și Faraon s-a trezit și iată, un vis!",
            "7": "Și a fost dimineață, și duhul îi era tulburat; și a trimis să fie chemați toți magii Egiptului și toți înțelepții săi. Și Faraon le-a povestit visul lui, dar n-a fost nimeni care să i le tălmăcească lui Faraon.",
            "8": "Și căpetenia paharnicilor i-a vorbit lui Faraon, spunând: „De păcatele mele îmi amintesc azi.",
            "9": "Faraon s-a mâniat pe slujitorii săi și m-a pus în temniță, în casa căpeteniei călăilor, pe mine și pe căpetenia brutarilor.",
            "10": "Și am visat un vis într-o noapte, eu și el, fiecare după tălmăcirea visului său am visat.",
            "11": "Și acolo cu noi era un tânăr evreu, sclav al căpeteniei călăilor. I-am povestit și ne-a tălmăcit visele, fiecăruia după visul lui i-a tălmăcit.",
            "12": "Și așa cum ne-a tălmăcit, așa a fost: pe mine [Faraon] m-a întors la postul meu, iar pe el l-a spânzurat.”",
            "13": "Faraon a trimis și a chemat pe Iosef și l-au zorit din temniță și l-a bărbierit, și el și-a schimbat hainele și a venit la Faraon.",
            "14": "Și Faraon i-a spus lui Iosef: „Am visat un vis și nu este nimeni care să-l tălmăcească. Și am auzit spunându-se despre tine că tu înțelegi un vis ca să-l tălmăcești.”",
            "15": "Dar Iosef i-a răspuns lui Faraon, spunând: „Este dincolo de mine! Dumnezeu va răspunde de bunăstarea lui Faraon.”",
            "16": "Și Faraon i-a vorbit lui Iosef: „În visul meu, iată, stăteam pe malul Fluviului.”",
            "17": "Și iată, din Fluviu au urcat șapte vaci sănătoase la trup și frumoase la înfățișare și au păscut în stufăriș.",
            "18": "Și iată, alte șapte vaci au urcat după ele, costelive și foarte urâte la înfățișare și urâte la trup. Nu am văzut ca ele de urâte în toată țara Egiptului.",
            "19": "Și vacile cele costelive și urâte le-au mâncat pe primele șapte vaci sănătoase.",
            "20": "Și au intrat înăuntrul lor, dar nu se cunoștea că intraseră înăuntrul lor, căci înfățișarea lor a rămas [la fel de] urâtă ca la început; apoi m-am trezit.",
            "21": "Apoi am văzut în visul meu și iată că șapte spice creșteau pe [aceeași] tulpină, pline și bune.",
            "22": "Și iată, șapte spice seci, slabe, pârjolite de vântul de la răsărit, răsăreau după ele.",
            "23": "Și au înghițit spicele slabe pe cele șapte spice bune. Le-am spus magilor, dar n-a fost nimeni care să mi[-l] deslușească.",
            "24": "Iosef i-a spus lui Faraon: „Visul lui Faraon este unul singur, ceea ce Dumnezeu este pe cale să facă, El i-a vestit lui Faraon.",
            "25": "Cele șapte vaci bune sunt șapte ani; și cele șapte spice bune sunt șapte ani – este un singur vis.",
            "26": "Cele șapte vaci costelive și urâte care s-au urcat după ele sunt șapte ani; și cele șapte spice seci, pârjolite de vântul de răsărit vor fi șapte ani de foamete.",
            "27": "Acesta este lucrul pe care i l-am vorbit lui Faraon: ceea ce Dumnezeu este pe cale să facă, i-a arătat lui Faraon.",
            "28": "Iată, vin șapte ani – un mare belșug în toată țara Egiptului.",
            "29": "Apoi, șapte ani de foamete se vor ridica după ei și tot belșugul va fi uitat în țara Egiptului și foametea va devora țara.",
            "30": "Și belșugul nu se va ști în țară din pricina foametei aceleia de după, căci ea va fi foarte grea.",
            "31": "Iar cât despre repetarea visului lui Faraon, de două ori, aceasta este pentru că lucrul este statornicit dinaintea lui Dumnezeu, și Dumnezeu se grăbește să îl înfăptuiască.",
            "32": "Și acum, să caute Faraon un bărbat cu judecată și înțelept și să-l pună peste țara Egiptului.",
            "33": "Faraon să rânduiască și să numească supraveghetori peste țară, iar ei să adune o cincime din roadele țării Egiptului în cei șapte ani de belșug.",
            "34": "Să strângă toată mâncarea din acești ani buni care vin, să adune grâne sub mâna lui Faraon, [ca] mâncare în orașe, și s-o păzească.",
            "35": "Și mâncarea să fie ca provizie pentru țară pentru cei șapte ani de foamete care vor fi în țara Egiptului, ca țara să nu piară în foamete.”",
            "36": "Lucrul a fost bun în ochii lui Faraon și în ochii tuturor slujitorilor săi.",
            "37": "Și Faraon le-a spus slujitorilor săi: „Vom putea oare găsi un om ca acesta, în care se găsește duhul lui Dumnezeu?”",
            "38": "Și Faraon i-a spus lui Iosef: „De vreme ce Dumnezeu ți-a făcut cunoscute toate acestea, nu există altul cu judecată și înțelept ca tine.",
            "39": "Tu vei fi peste casa mea și [numai] prin cuvântul tău va fi condus tot poporul meu; doar prin tron voi fi mai mare decât tine!”",
            "40": "Faraon i-a spus lui Iosef: „Uite, te-am pus peste toată țara Egiptului!”",
            "41": "Și Faraon și-a scos inelul de pe mână și l-a pus pe mâna lui Iosef. Și l-a îmbrăcat cu haine de in fin și i-a pus un lanț de aur la gât.",
            "42": "Și l-a urcat în al doilea car al său și au proclamat înaintea lui: „Îngenunchiați!”<sup class=\"footnote-marker\">*</sup><i class=\"footnote\">Ebr: <i>Avreh</i>, cuvânt cu sens incert</i> Și l-a pus peste toată țara Egiptului.",
            "43": "Și Faraon i-a spus lui Iosef: „Eu sunt Faraon; și fără încuviințarea ta niciun om nu-și va ridica mâna sau piciorul în toată țara Egiptului.”",
            "44": "Faraon i-a pus lui Iosef numele Țafnat-Paneah<sup class=\"footnote-marker\">*</sup><i class=\"footnote\">Însemnând „Tălmăcitorul Lucrurilor Ascunse”</i> și i-a dat de soție pe Asnat, fiica lui Poti-Fera, preotul lui On; și Iosef a ieșit peste țara Egiptului.",
            "45": "Și Iosef avea treizeci de ani când a stat înaintea lui Faraon, regele Egiptului. Și Iosef a ieșit de dinaintea lui Faraon și a trecut prin toată țara Egiptului.",
            "46": "În timpul celor șapte ani de belșug, pământul a făcut rod bogat.",
            "47": "[Iosef] a adunat toată hrana celor șapte ani care au fost în țara Egiptului și a pus hrana în orașe; hrana câmpului dimprejurul fiecărui oraș a pus-o înăuntrul său.",
            "48": "Și Iosef a adunat grâne cât nisipul mării, foarte mult, până s-a oprit din socotit, căci nu avea măsură.",
            "49": "Și lui Iosef i s-au născut – când anii de foamete nu veniseră încă – doi fii, pe care i i-a născut Asnat, fiica lui Poti-Fera, preotul lui On.",
            "50": "Și Iosef i-a pus întâiului-născut numele Menașe, căci „Dumnezeu m-a făcut să uit toată truda mea și toată casa tatălui meu.”",
            "51": "Iar celui de-al doilea [fiu] i-a pus numele Efraim, căci „Dumnezeu m-a făcut să rodesc în țara suferinței mele.”",
            "52": "Și s-au isprăvit cei șapte ani de belșug care au fost în țara Egiptului.",
            "53": "Și au început cei șapte ani de foamete, venind așa cum spusese Iosef. Și a fost foamete în toate țările, dar în toată țara Egiptului era pâine.",
            "54": "Iar toată țara Egiptului flămânzea, și poporul a strigat la Faraon după pâine și Faraon a spus întregului Egipt: „Mergeți la Iosef! Ceea ce vă va spune, să faceți!”",
            "55": "Și foametea era peste toată fața țării, și Iosef a deschis tot ce aveau și a vândut grâne Egiptului; și foametea se înăsprea în țara Egiptului.",
            "56": "Și tot pământul a venit în Egipt să cumpere grâne de la Iosef, căci foametea se înăsprise asupra întregului pământ."
        },
        "41": {
            "0": "Iacov a văzut că erau grâne în Egipt și Iacov le-a spus fiilor săi: „De ce vă faceți remarcați?”",
            "1": "Și a spus: „Iată, am auzit că în Egipt sunt grâne; coborâți acolo și cumpărați-ne grâne de acolo, ca să trăim și să nu murim.”",
            "2": "Frații lui Iosef, zece [din ei], au coborât să cumpere grâne din Egipt.",
            "3": "Dar pe Beniamin, fratele lui Iosef, Iacov nu l-a trimis cu frații săi, căci a spus: „Ca nu cumva să i se întâmple vreo nenorocire.”",
            "4": "Fiii lui Israel au venit să cumpere grâne între cei sosiți [în Egipt], căci foametea era în țara Canaanului.",
            "5": "Iar Iosef era guvernator peste țară, el distribuia grâne pentru întreg poporul țării. Și frații lui Iosef au venit și s-au prosternat înaintea lui cu fețele la pământ.",
            "6": "Iosef i-a văzut pe frații lui și i-a recunoscut, dar s-a purtat ca un străin cu ei și a vorbit aspru cu ei. Și le-a spus: „De unde veniți?” Și ei au spus: „Din țara Canaanului, ca să cumpărăm mâncare.”",
            "7": "Iosef și-a recunoscut frații, dar ei nu l-au recunoscut.",
            "8": "Și și-a amintit Iosef visele pe care le visase despre ei și le-a spus: „Iscoade sunteți! Să vedeți goliciunea țării ați venit!”",
            "9": "Ei i-au spus: „Nu, stăpâne, ci slujitorii tăi au venit să cumpere mâncare.",
            "10": "Suntem cu toții fiii aceluiași om, suntem cinstiți, slujitorii tăi n-au fost [niciodată] iscoade.”",
            "11": "El le-a spus: „Nu! Ci goliciunea țării ați venit s-o vedeți!”",
            "12": "Ei au spus: „Noi, slujitorii tăi, suntem doisprezece frați, fii ai aceluiași om din țara Canaanului. Și iată, mezinul este cu tatăl său astăzi, iar unul [dintre noi] nu mai este.”",
            "13": "Dar Iosef le-a spus: „Este întocmai așa cum v-am vorbit, spunând: «Iscoade sunteți!»",
            "14": "Așa veți fi verificați: pe viața lui Faraon, nu veți ieși de aici, decât dacă va veni aici fratele vostru, mezinul.",
            "15": "Trimiteți pe unul dintre voi să-l ia pe fratele vostru, și voi veți rămâne închiși; și vorbele voastre vor fi verificate, dacă adevărul este cu voi. Dar dacă nu, pe viața lui Faraon că sunteți iscoade!”",
            "16": "Și i-a pus pe toți laolaltă în temniță timp de trei zile.",
            "17": "Și le-a spus Iosef în a treia zi: „Așa să faceți și veți trăi, [căci] eu mă tem de Dumnezeu.",
            "18": "Dacă sunteți cinstiți, să rămână unul din frații voștri captiv în temnița voastră, iar voi mergeți să duceți grâne pentru foametea caselor voastre.",
            "19": "Și aduceți-l pe fratele vostru cel mic la mine; și vorbele voastre se vor adeveri și nu veți muri.” Și așa au făcut.",
            "20": "Ei și-au spus unul altuia: „Într-adevăr suntem vinovați față de fratele nostru, căci am văzut durerea [din] sufletul lui când s-a rugat de noi, dar nu l-am ascultat. De aceea a venit asupra noastră necazul acesta.”",
            "21": "Și Ruben le-a răspuns, spunând: „Nu v-am spus eu oare astfel: «Nu păcătuiți față de băiat!»? Dar nu ați ascultat! Și chiar și sângele lui, iată, cere socoteală.”",
            "22": "Dar ei nu știau că Iosef îi înțelegea, căci între ei era tălmaciul.",
            "23": "El s-a întors de la ei și a plâns. Apoi s-a întors la ei și le-a vorbit; și l-a luat dintre ei pe Simeon și l-a închis sub ochii lor.",
            "24": "Iosef a poruncit să li se umple desagii cu grâne, să li se înapoieze banii, fiecăruia în sacul său, și să li se dea merinde pentru drum; și așa li s-a făcut.",
            "25": "Iar ei și-au încărcat grânele pe măgarii lor și au plecat de acolo.",
            "26": "Unul și-a deschis sacul ca să dea nutreț măgarului său la han și și-a văzut banii care iată, erau la gura raniței.",
            "27": "Și le-a spus fraților săi: „Banii mi-au fost înapoiați și iată, sunt în ranița mea!” Și le-a sărit inima și s-au întors tremurând unul către altul, spunând: „Ce este asta pe care ne-a făcut-o Dumnezeu?”",
            "28": "Și au ajuns la tatăl lor Iacov, în țara Canaanului și i-au povestit tot ceea ce li se întâmplase, spunând:",
            "29": "„[Acel] om, stăpânul țării, ne-a vorbit aspru și ne-a luat drept iscoade ale țării.",
            "30": "Dar noi i-am spus: «Suntem cinstiți, n-am fost [niciodată] iscoade.»",
            "31": "Doisprezece frați suntem, fii ai tatălui nostru; unul nu mai este, iar mezinul este astăzi cu tatăl nostru în țara Canaanului.",
            "32": "Dar omul, stăpânul țării, ne-a spus: «Prin aceasta voi ști că sunteți cinstiți: pe unul dintre frații voștri lăsați-l cu mine; și pentru foametea caselor voastre luați [grâne] și mergeți.",
            "33": "Și aduceți pe fratele vostru cel mic la mine și voi ști că nu sunteți iscoade, că sunteți cinstiți; pe fratele vostru vi-l voi da și veți putea umbla prin țară.»",
            "34": "Și a fost când își deșertau sacii, și iată, punga cu bani a fiecărui om era în sacul său; și ei și tatăl lor au văzut pungile cu bani acolo și s-au temut.",
            "35": "Și tatăl lor, Iacov, le-a spus: „M-ați îndoliat! Iosef nu mai este și Simeon nu mai este și să-l luați și pe Beniamin?! Pe mine au căzut toate!”",
            "36": "Dar Ruben i-a spus tatălui său astfel: „Să-mi omori amândoi fiii dacă nu ți-l voi aduce! Dă-l pe mâna mea și eu ți-l voi aduce înapoi.”",
            "37": "Dar [Iacov] a spus: „Fiul meu nu va coborî cu voi, căci fratele lui este mort și numai el a mai rămas, iar dacă i se va întâmpla vreo nenorocire pe drumul pe care mergeți, îmi veți coborî perii albi cu durere în sălașul morților.”"
        },
        "42": {
            "0": "Iar foametea era grea în țară.",
            "1": "Și a fost, când au isprăvit de mâncat grânele pe care le aduseseră din Egipt, tatăl lor le-a spus: „Întoarceți-vă, cumpărați pentru noi puțină mâncare.”",
            "2": "Dar Iuda i-a spus astfel: „Omul ne-a avertizat clar, spunând: «Să nu îmi mai vedeți fața decât dacă fratele vostru este cu voi!»",
            "3": "Dacă vei consimți să-l trimiți pe fratele nostru cu noi, vom coborî și îți vom cumpăra mâncare.",
            "4": "Dar dacă nu-l vei trimite, nu vom coborî, căci omul ne-a spus: «Să nu îmi mai vedeți fața decât dacă fratele vostru este cu voi!»”",
            "5": "Și Israel a spus: „De ce mi-ați făcut rău zicând omului că mai aveți un frate?”",
            "6": "Ei au spus: „Omul a întrebat insistent despre noi și rudele noastre, spunând: «Tatăl vostru mai trăiește? Mai aveți vreun frate?» și noi i-am răspuns la aceste vorbe. Puteam să știm noi oare că va spune: «Coborâți-l [în Egipt] și pe fratele vostru»?”",
            "7": "Atunci Iuda i-a spus tatălui său Israel: „Trimite băiatul cu mine și hai să ne sculăm și să plecăm, ca să trăim și să nu murim, nici noi, nici tu, nici pruncii noștri.",
            "8": "Eu voi fi răspunzător pentru el, din mâna mea să-l ceri [înapoi]. Dacă nu îl aduc înapoi la tine și nu îl pun înaintea ta, voi fi păcătuit față de tine pentru totdeauna.",
            "9": "Căci dacă n-am fi întârziat, până acum ne-am fi întors deja de două ori.”",
            "10": "Tatăl lor, Israel, le-a spus: „Dacă așa trebuie să fie, asta să faceți: luați din cele mai bune roade ale țării în desagii voștri și duceți-i omului drept prinos: puțin balsam și puțină miere, mirodenii, lotus, fistic și migdale.",
            "11": "Și luați bani îndoiți în mâna voastră; iar banii care v-au fost returnați la gura ranițelor voastre duceți-i înapoi în mâna voastră, poate a fost o greșeală.",
            "12": "Și pe fratele vostru luați-l, sculați-vă și întoarceți-vă la [acel] om.",
            "13": "Și Dumnezeul Atotputernic să vă dea îndurare înaintea [acelui] om, ca să vi-l trimită pe celălalt frate al vostru și pe Beniamin; iar eu, precum am fost îndoliat, așa sunt îndoliat.”",
            "14": "Oamenii au luat acest prinos și au luat în mâna lor dublul sumei de bani și pe Beniamin; și s-au sculat și au coborât în Egipt și au stat înaintea lui Iosef.",
            "15": "Iosef l-a văzut cu ei pe Beniamin și i-a spus celui care era peste casa lui: „Adu-i pe oameni în casă și să se taie negreșit [carne] și să se prepare, căci cu mine vor mânca oamenii la prânz.”",
            "16": "Și omul a făcut cum spusese Iosef și omul i-a adus pe oameni în casa lui Iosef.",
            "17": "Oamenii s-au temut că au fost aduși în casa lui Iosef și au spus: „Din pricina banilor înapoiați în ranițele noastre înainte suntem noi aduși, ca să caute pretext împotriva noastră și să se năpustească asupra noastră și să ne ia ca sclavi, împreună cu măgarii noștri.”",
            "18": "Și s-au apropiat de cel care era [mai-mare] peste casa lui Iosef și i-au vorbit la ușa casei.",
            "19": "Și au spus: „Rogu-te, stăpâne: la început am coborât într-adevăr să cumpărăm mâncare.",
            "20": "Dar când am ajuns la han și ne-am deschis ranițele, iată, banii fiecăruia erau la gura raniței lui. Erau banii noștri în [toată] greutatea lor, așa că i-am adus înapoi în mâna noastră.",
            "21": "Și am adus alți bani în mâna noastră să cumpărăm mâncare; nu știm cine a pus banii în sacii noștri.”",
            "22": "Dar el a spus: „Fiți pe pace, nu vă temeți, Dumnezeul vostru și Dumnezeul tatălui vostru v-a pus o comoară în ranițele voastre. Banii voștri au ajuns la mine.” Și l-a scos pe Simeon la ei.",
            "23": "Omul i-a adus pe oameni în casa lui Iosef, a adus apă și ei și-au spălat picioarele; și a dat nutreț măgarilor lor.",
            "24": "Și ei au pregătit prinosul, până să vină Iosef la amiază, căci auziseră că acolo vor lua masa.",
            "25": "Și Iosef a venit acasă, iar ei i-au adus prinosul care era în mâna lor, în casă, și i s-au prosternat până la pământ.",
            "26": "El i-a întrebat de sănătate și a spus: „Tatăl vostru bătrân, despre care ați spus, este sănătos, mai trăiește?”",
            "27": "Și ei au spus: „Este sănătos slujitorul tău, tatăl nostru, încă trăiește.” Și s-au înclinat și s-au prosternat.",
            "28": "El și-a ridicat ochii și l-a văzut pe fratele său Beniamin, fiul mamei lui, și a spus: „Acesta este fratele vostru cel mic despre care mi-ați spus?” Și a spus: „Dumnezeu să se îndure de tine, fiul meu.”",
            "29": "Iosef s-a grăbit, căci i se trezise mila pentru frații lui și îi venea să plângă; și a mers în camera [lui] și a plâns acolo.",
            "30": "Și-a spălat fața și a ieșit, s-a stăpânit și a spus: „Puneți mâncare!”",
            "31": "Ei au pus pentru el separat, și pentru ei separat, și pentru egiptenii care mâncau cu el separat, căci egiptenii nu puteau să ia masa cu evreii, căci aceasta era o oroare pentru egipteni.",
            "32": "Și ei s-au așezat înaintea lui, întâiul-născut după vârsta sa și mezinul după tinerețea sa; și oamenii se uitau unii la alții cu uimire.",
            "33": "El le-a distribuit porții de dinaintea lui, iar porția lui Beniamin era mai mare de cinci ori decât porțiile tuturor. Ei au băut și s-au îmbătat cu el."
        },
        "43": {
            "0": "Apoi a poruncit celui care era [mai-mare] peste casa sa, spunând: „Umple sacii oamenilor cu mâncare cât pot ei duce, și pune banii fiecărui om la gura sacului lui.",
            "1": "Și cupa mea, cupa de argint, pune-o la gura sacului mezinului, cu banii pentru grânele sale.” Și el a făcut după cuvântul pe care îl vorbise Iosef.",
            "2": "S-a luminat de dimineață și oamenilor li s-a dat drumul, lor și măgarilor lor.",
            "3": "Au ieșit din oraș, nici nu se îndepărtaseră, și Iosef i-a spus celui care era [mai-mare] peste casa lui: „Scoală-te, fugi după oameni, iar când îi vei ajunge din urmă, să le spui: «De ce ați răsplătit binele cu rău?",
            "4": "Oare nu este aceasta [cupa] din care bea stăpânul meu și cu care ghicește tot timpul? Ați făcut rău ceea ce ați făcut!»”",
            "5": "Și el i-a ajuns din urmă și le-a vorbit aceste cuvinte.",
            "6": "Iar ei i-au spus: „De ce spune stăpânul meu aceste cuvinte? Ar fi un sacrilegiu pentru slujitorii tăi să facă un asemenea lucru!",
            "7": "Iată, banii pe care i-am găsit la gura ranițelor noastre ți i-am înapoiat din țara Canaanului; și cum am putea oare să furăm din casa stăpânului tău argint sau aur?",
            "8": "Acela dintre slujitorii tăi la care se va găsi, să moară! Și noi înșine să fim sclavii stăpânului meu.”",
            "9": "Și el a spus: „Ce spuneți acum așa să fie: cel la care se va găsi să-mi fie sclav, dar voi veți fi nevinovați.”",
            "10": "Iar ei s-au grăbit să-și coboare fiecare ranița la pământ și fiecare și-a deschis ranița.",
            "11": "Și el a căutat: a început cu cel mai mare și a isprăvit cu cel mai tânăr; și cupa s-a găsit în ranița lui Beniamin.",
            "12": "Ei și-au rupt hainele; și fiecare și-a încărcat măgarul și s-au întors în oraș.",
            "13": "Iuda și frații săi au ajuns în casa lui Iosef, iar el era încă acolo; și au căzut înaintea lui, la pământ.",
            "14": "Și Iosef le-a spus: „Ce este această faptă pe care ați făcut-o? Nu știți oare că un om ca mine are puterea de a ghici?”",
            "15": "Și Iuda a spus: „Ce putem oare spune stăpânului meu? Cum putem vorbi? Și cum ne putem justifica? Dumnezeu a găsit păcatul slujitorilor tăi! Iată-ne, sclavi ai stăpânului meu, și noi și cel în mâna căruia s-a găsit cupa.”",
            "16": "Dar el a spus: „Ar fi un sacrilegiu pentru mine să fac asta! Omul în mâna căruia s-a găsit cupa, el va fi sclavul meu; iar voi, urcați în pace la tatăl vostru.”",
            "17": "Și Iuda s-a apropiat de el și a spus: „Rogu-te, stăpâne, să spună slujitorul tău o vorbă în urechea stăpânului meu și să nu ți se aprindă mânia împotriva slujitorului tău, căci tu ești ca Faraon.",
            "18": "Stăpânul meu i-a întrebat pe slujitorii săi, spunând: «Aveți un tată sau vreun frate?»",
            "19": "Și i-am spus stăpânului meu: «Avem un tată bătrân și un copil al bătrâneților [sale], minor; iar fratele său este mort și el singur a rămas de la mama sa, iar tatăl său îl iubește.»",
            "20": "Și tu ai spus slujitorilor tăi: «Aduceți-l la mine să-l privesc cu ochii mei.»",
            "21": "Noi am spus stăpânului meu: «Tânărul nu-și poate părăsi tatăl, căci dacă își va părăsi tatăl, [acesta] va muri.»",
            "22": "Dar tu ai spus slujitorilor tăi: «Dacă fratele vostru mezin nu coboară cu voi, să nu-mi mai vedeți fața.»",
            "23": "Și a fost, când am urcat la slujitorul tău, tatăl meu, i-am zis vorbele stăpânului meu.",
            "24": "Și tatăl nostru a spus: «Întoarceți-vă, cumpărați-ne ceva mâncare.»",
            "25": "Noi am spus: «Nu putem să coborâm. Dacă fratele nostru mezin este cu noi, vom coborî, căci nu putem vedea fața omului dacă fratele nostru, mezinul, nu este cu noi.»",
            "26": "Slujitorul tău, tatăl meu, ne-a spus: «Știți că doi [fii] mi-a născut soția mea.",
            "27": "Unul m-a părăsit și am spus: ‘Vai, cu siguranță a fost sfâșiat’ și nu l-am mai văzut de atunci.",
            "28": "Și dacă îl luați și pe acesta din fața mea și i se va întâmpla o nenorocire, îmi veți coborî cu jale perii albi în sălașul morților.»",
            "29": "Și acum, dacă voi veni la slujitorul tău, tatăl meu, și tânărul nu este cu noi – sufletul lui fiind alipit de sufletul lui –",
            "30": "Și va fi [așa]: când va vedea că tânărul nu este, va muri, și slujitorii tăi vor coborî perii albi ai slujitorului tău, tatăl nostru, cu durere, în sălașul morților.",
            "31": "Căci slujitorul tău și-a luat răspunderea pentru tânăr de la tatăl meu, spunând: «Dacă nu îl voi aduce la tine, voi fi păcătuit înaintea tatălui meu pentru totdeauna.»",
            "32": "Și acum, [lasă] să rămână, rogu-te, slujitorul tău în locul tânărului, sclav la stăpânul meu, și tânărul să urce cu frații lui.",
            "33": "Căci cum aș putea eu oare să urc la tatăl meu dacă tânărul nu este cu mine, ca nu cumva să văd răul care se va abate asupra tatălui meu?”"
        },
        "44": {
            "0": "Și Iosef nu s-a mai putut stăpâni față de cei care stăteau înaintea lui și a strigat: „Scoateți pe toată lumea afară dinaintea mea!” și nu a rămas nimeni cu el când Iosef s-a făcut cunoscut fraților săi.",
            "1": "A plâns cu glas puternic, Egiptul a auzit și casa lui Faraon a auzit.",
            "2": "Și Iosef le-a spus fraților lui: „Eu sunt Iosef. Tatăl meu mai trăiește?” Dar frații săi nu i-au putut răspunde, căci rămăseseră consternați înaintea lui.",
            "3": "Și Iosef le-a spus fraților săi: „Vă rog, apropiați-vă de mine” și ei s-au apropiat. Și el a spus: „Eu sunt fratele vostru Iosef, pe care m-ați vândut în Egipt.",
            "4": "Și acum, nu vă întristați și nu vă reproșați că m-ați vândut aici, căci pentru a [vă] păstra în viață m-a trimis Dumnezeu înaintea voastră.",
            "5": "Căci iată, de doi ani este foamete în sânul țării, dar mai sunt încă cinci ani în care nu va fi nici arat, nici seceriș.",
            "6": "Și Dumnezeu m-a trimis înaintea voastră ca să vă asigur supraviețuirea pe pământ și să vă țin în viață printr-o mare izbăvire.",
            "7": "Așadar, nu voi m-ați trimis aici, ci Dumnezeu; El m-a făcut ca părinte pentru Faraon și stăpân al întregii sale case și conducător în toată țara Egiptului.",
            "8": "Grăbiți-vă și urcați la tatăl meu și spuneți-i: «Așa a spus fiul tău Iosef: ‘Dumnezeu m-a făcut stăpân peste tot Egiptul. Coboară-te la mine, nu zăbovi!",
            "9": "Și vei locui în ținutul Goșen și vei fi aproape de mine – tu, copiii tăi, copiii copiilor tăi, turmele tale, vitele tale și tot ceea ce este al tău.",
            "10": "Eu te voi susține acolo, căci vor mai fi [încă] cinci ani de foamete, ca nu cumva să sărăcești, tu și casa ta, și tot ce este al tău.’",
            "11": "Și iată, ochii voștri văd, [ca] și ochii fratelui meu Beniamin, că gura mea este cea care vă vorbește.",
            "12": "Povestiți-i tatălui meu toată cinstea mea în Egipt și tot ce ați văzut; grăbiți-vă și coborâți-l pe tatăl meu aici.”",
            "13": "Și a căzut pe grumazul fratelui său Beniamin și a plâns, iar Beniamin a plâns pe grumazul lui.",
            "14": "Și și-a sărutat toți frații și a plâns pe ei, și apoi frații lui au vorbit cu el.",
            "15": "Vestea s-a auzit în palatul lui Faraon, spunându-se: „Au venit frații lui Iosef!”. Și ea a fost bună în ochii lui Faraon și în ochii slujitorilor lui.",
            "16": "Faraon i-a spus lui Iosef: „Spune fraților tăi: «Așa să faceți: Încărcați-vă animalele și mergeți drept în țara Canaanului.",
            "17": "Luați-vă tatăl și familiile și veniți la mine; și vă voi da ce-i mai bun în țara Egiptului și veți mânca grăsimea pământului.",
            "18": "Iar ție îți este poruncit [să le spui]: ‘Așa să faceți: luați-vă care din țara Egiptului pentru pruncii voștri și pentru soțiile voastre; purtați-l pe tatăl vostru și veniți!",
            "19": "Și ochilor voștri să nu le pară rău de lucrurile voastre, căci ce este mai bun în toată țara Egiptului, al vostru este!’»”",
            "20": "Fiii lui Israel au făcut astfel și Iosef le-a dat care, după cuvântul lui Faraon, și le-a dat merinde pentru drum.",
            "21": "La toți le-a dat, fiecăruia, câte [două] rânduri de haine, dar lui Beniamin i-a dat trei sute de arginți și cinci rânduri de haine.",
            "22": "Iar tatălui său i-a trimis următoarele: zece măgari purtând ceea ce era mai bun în Egipt și zece măgărițe purtând grâne, pâine și hrană pentru tatăl său, pentru drum.",
            "23": "Și i-a trimis pe frații săi și ei au plecat. Și le-a spus: „Să nu vă agitați pe drum!”",
            "24": "Ei s-au urcat din Egipt și au ajuns în țara Canaanului la tatăl lor Iacov.",
            "25": "I-au povestit, spunând: „Iosef încă trăiește”; și [i-au spus] că el este conducător peste toată țara Egiptului. Dar inima lui a rămas rece, căci nu i-a crezut.",
            "26": "Și i-au vorbit toate vorbele lui Iosef, pe care li le vorbise, și a văzut carele pe care Iosef le trimisese ca să-l poarte, și duhul tatălui lor Iacov a revenit la viață.",
            "27": "Și Israel a spus: „Ce bine! Fiul meu Iosef încă trăiește! Voi merge și îl voi vedea înainte de a muri.”"
        },
        "45": {
            "0": "Și Israel a pornit la drum cu tot ceea ce avea el și a ajuns în Beer-Șeva, și a jertfit jertfe pentru Dumnezeul tatălui său, Isaac.",
            "1": "Și Dumnezeu i-a spus lui Israel în viziuni nocturne și [i-]a spus: „Iacov, Iacov!” și el a spus: „Iată-mă.”",
            "2": "Și [DOMNUL] a spus: „Eu sunt Dumnezeu, Dumnezeul tatălui tău. Nu te teme să cobori în Egipt, căci un neam mare te voi face acolo.",
            "3": "Eu voi coborî cu tine în Egipt și tot Eu te voi urca negreșit [de acolo]; și Iosef cu mâna lui îți va închide ochii.”",
            "4": "Și Iacov s-a sculat din Beer-Șeva. Fiii lui Israel l-au purtat pe tatăl lor Iacov și pe pruncii lor și pe soțiile lor în carele pe care le trimisese Faraon ca să-l poarte.",
            "5": "Și-au luat turmele și proprietățile pe care le agonisiseră în țara Canaanului și au venit în Egipt, Iacov și toată seminția sa împreună cu el.",
            "6": "Fiii săi și fiii fiilor săi împreună cu el, fiicele sale și fiicele fiilor săi și toată seminția sa, i-a adus cu el în Egipt.",
            "7": "Și acestea sunt numele fiilor lui Israel care veneau în Egipt – Iacov și fiii lui: întâiul-născut al lui Iacov, Ruben.",
            "8": "Și fiii lui Ruben: Hanoh și Palu și Hețron și Carmi.",
            "9": "Și fiii lui Simeon: Iemuel și Iamin și Ohad și Iahin și Țohar și Șaul, fiul canaanitei.",
            "10": "Și fiii lui Levi: Gerșon, Kehat și Merari.",
            "11": "Și fiii lui Iuda: Er și Onan și Șela și Pereț și Zerah; iar Er și Onan au murit în țara Canaanului și fiii lui Pereț au fost Hețron și Hamul.",
            "12": "Și fiii lui Isahar: Tola și Puva și Iov și Șimron.",
            "13": "Și fiii lui Zevulun: Sered și Elon și Iahleel. ",
            "14": "Aceștia sunt fiii Leei, pe care i i-a născut lui Iacov în Padan-Aram, și fiica sa Dina. Toate sufletele – fiii săi și fiicele sale – erau treizeci și trei.",
            "15": "Și fiii lui Gad: Țifion și Haghi și Șuni și Ețbon, Eri și Arodi și Areli.",
            "16": "Și fiii lui Așer: Imna și Ișva și Ișvi și Beria și sora lor Serah; și fiii lui Beria: Hever și Malkiel.",
            "17": "Aceștia sunt fiii Zilpăi, pe care i-o dăduse Lavan fiicei sale Lea; și pe aceștia i i-a născut ea lui Iacov – șaisprezece suflete.",
            "18": "Fiii lui Rahel, soția lui Iacov: Iosef și Beniamin.",
            "19": "Și i s-au născut lui Iosef Menașe și Efraim, în țara Egiptului, pe care i i-a născut Asnat, fiica lui Poti-Fera, preotul lui On.",
            "20": "Și fiii lui Beniamin: Bela și Beher și Așbel, Ghera și Naaman, Ehi și Roș, Mupim și Hupim și Ard.",
            "21": "Aceștia sunt fiii lui Rahel pe care i i-a născut lui Iacov – în total paisprezece suflete.",
            "22": "Și fiii lui Dan: Hușim.",
            "23": "Și fiii lui Naftali: Iahțeel și Guni și Iețer și Șilem.",
            "24": "Aceștia sunt fiii Bilhăi, pe care i-o dăduse Lavan fiicei sale Rahel, și pe aceștia i i-a născut lui Iacov – în total șapte suflete.",
            "25": "Toate sufletele venite cu Iacov în Egipt, cei ieșiți din coapsa lui, în afară de soțiile fiilor lui Iacov – în total șaizeci și șase de suflete.",
            "26": "Iar fiii lui Iosef care i s-au născut în Egipt erau două suflete. Toate sufletele casei lui Iacov venite în Egipt sunt șaptezeci.",
            "27": "Iar pe Iuda, [Iacov] l-a trimis înaintea lui la Iosef, ca să facă pregătiri înaintea lui în Goșen; și au ajuns în ținutul Goșen.",
            "28": "Iosef și-a pregătit carul și a urcat să-l întâmpine pe Israel, tatăl său, în Goșen. I s-a arătat, i-a căzut pe grumaz și i-a plâns pe grumaz multă [vreme].",
            "29": "Și Israel i-a spus lui Iosef: „Acum pot să mor, după ce ți-am văzut fața, căci încă ești în viață.”",
            "30": "Iar Iosef le-a spus fraților săi și casei tatălui său: „Voi urca și îi voi povesti lui Faraon și îi voi spune: «Frații mei și casa tatălui meu care erau în țara Canaanului au venit la mine.",
            "31": "Oamenii sunt păstori de turme, căci crescători de vite au fost; și turmele lor și cirezile lor și tot ceea ce este al lor au adus.»",
            "32": "Și va fi, când Faraon vă va chema și va spune: «Cu ce vă îndeletniciți?»,",
            "33": "voi să spuneți: «Crescători de vite au fost slujitorii tăi din tinerețea noastră și până acum, și noi, și părinții noștri» – ca să vă așezați în ținutul Goșen, căci orice păstor de turme este o oroare pentru egipteni.”"
        },
        "46": {
            "0": "Apoi Iosef a venit și i-a vestit lui Faraon și a spus: „Tatăl meu și frații mei și turmele lor și cirezile lor și tot ce este al lor, au venit din țara Canaanului și iată-i în ținutul Goșen.”",
            "1": "Și dintre cei mai firavi frați ai lui a luat cinci oameni și i-a înfățișat lui Faraon.",
            "2": "Faraon le-a spus fraților lui: „Cu ce vă îndeletniciți?” și ei i-au spus lui Faraon: „Slujitorii tăi sunt păstori, și noi, și părinții noștri.”",
            "3": "Și i-au spus lui Faraon: „Am venit să locuim în țară, căci nu există pășune pentru turmele slujitorilor tăi, căci grea este foametea în țara Canaanului; și acum, te rugăm: [lasă pe] slujitorii tăi să se așeze în ținutul Goșen.”",
            "4": "Faraon i-a spus lui Iosef astfel: „Tatăl tău și frații tăi au venit la tine.",
            "5": "Țara Egiptului ți-e înainte: în cea mai bună [parte] a țării să-i așezi pe tatăl tău și pe frații tăi; să se așeze în ținutul Goșen! Și dacă știi printre ei oameni destoinici, pune-i mai-mari peste turmele mele.”",
            "6": "Apoi Iosef l-a adus pe tatăl său Iacov și i l-a înfățișat lui Faraon, iar Iacov l-a binecuvântat pe Faraon.",
            "7": "Și Faraon i-a spus lui Iacov: „Câte sunt zilele anilor vieții tale?”",
            "8": "Și Iacov i-a spus lui Faraon: „Zilele anilor pribegiei mele sunt o sută treizeci de ani. Puține și rele au fost zilele anilor vieții mele, și n-au ajuns la zilele anilor vieții părinților mei, în zilele pribegiilor lor.”",
            "9": "Și Iacov l-a binecuvântat pe Faraon și a ieșit de dinaintea lui Faraon.",
            "10": "Iosef și-a așezat tatăl și frații și le-a dat o moșie în țara Egiptului, în cea mai bună [regiune] a țării, în ținutul Raamses, după cum poruncise Faraon.",
            "11": "Și Iosef l-a sprijinit pe tatăl său și pe frații săi și toată casa tatălui său, cu pâine după [numărul] pruncilor.",
            "12": "Dar pe tot pământul nu era pâine, căci foametea era foarte grea; și lihnite erau țara Egiptului și țara Canaanului din pricina foametei.",
            "13": "Iosef a strâns toți banii care se găseau în țara Egiptului și în țara Canaanului cu grânele care se cumpărau; și Iosef a adus banii în casa lui Faraon.",
            "14": "Iar când banii s-au terminat din țara Egiptului și din țara Canaanului, toți egiptenii au venit la Iosef, spunând: „Dă-ne pâine! De ce să murim înaintea ta? Căci nu mai sunt bani.”",
            "15": "Și Iosef a spus: „Aduceți-vă turmele și vă voi da [pâine] în schimbul turmelor voastre, dacă nu mai sunt bani.”",
            "16": "Ei și-au adus turmele la Iosef și Iosef le-a dat pâine în schimbul cailor și turmelor de oi și cirezilor de vite și măgarilor; și i-a hrănit cu pâine pentru toate turmele lor în anul acela.",
            "17": "Și s-a terminat anul acela, iar ei au venit la el în anul următor și i-au spus: „Nu vom ascunde de stăpânul meu că, după ce s-au terminat banii și turmele de animale [date] stăpânului meu, nu rămân înaintea stăpânului meu decât trupurile noastre și pământul nostru.",
            "18": "De ce să murim sub ochii tăi, și noi, și pământul nostru? Cumpără-ne odată cu pământul nostru, în schimbul pâinii; și noi și pământul nostru vom fi sclavi lui Faraon; dar dă-ne sămânță, ca să trăim și să nu murim și ca pământul să nu rămână [necultivat].”",
            "19": "Și Iosef a cumpărat tot pământul Egiptului, pentru Faraon, pentru că fiecare egiptean și-a vândut câmpul, căci se întărise foametea asupra lor; și astfel pământul a ajuns al lui Faraon.",
            "20": "Iar poporul l-a mutat în orașe, de la un capăt al hotarului Egiptului la [celălalt] capăt.",
            "21": "Numai pământul preoților nu l-a cumpărat, căci preoții aveau o rație de la Faraon și mâncau rația lor pe care le-o dăduse Faraon – de aceea nu și-au vândut pământul.",
            "22": "Și Iosef a spus poporului: „Iată, v-am cumpărat astăzi, pe voi și pământul vostru, pentru Faraon. Iată sămânță pentru voi, ca să însămânțați pământul!",
            "23": "Și va fi, la culesul recoltelor: veți da o cincime lui Faraon, iar patru părți să fie ale voastre, ca sămânță pentru câmp și ca hrană pentru voi și pentru cei din casele voastre și ca să vă hrăniți pruncii.”",
            "24": "Ei au spus: „Ne-ai salvat viața, fie să găsim bunăvoință în ochii stăpânului meu! Vom fi sclavi ai lui Faraon!”",
            "25": "Și Iosef a impus aceasta ca lege până în ziua de astăzi peste pământul Egiptului: o cincime din el pentru Faraon; și numai pământul preoților nu era al lui Faraon.",
            "26": "Și Israel s-a așezat în țara Egiptului, în ținutul Goșen. Și au dobândit proprietăți în el, și au fost roditori și s-au înmulțit mult.",
            "27": "Și a trăit Iacov în țara Egiptului șaptesprezece ani; și au fost zilele lui Iacov, anii vieții lui, o sută patruzeci și șapte de ani.",
            "28": "Și s-au apropiat zilele lui Israel ca să moară. Și el l-a chemat pe fiul său, pe Iosef, și i-a spus: „Te rog, dacă am găsit bunăvoință în ochii tăi, pune-ți, te rog, mâna sub coapsa mea și fă-ți cu mine milă și adevăr: rogu-te, nu mă îngropa în Egipt!",
            "29": "Eu mă voi culca alături de părinții mei, iar tu să mă duci din Egipt și să mă îngropi în mormântul lor.” Și [Iosef] a spus: „Eu voi face după cuvântul tău.”",
            "30": "Și [Iacov] a spus: „Jură-mi!” și el i-a jurat; și Israel s-a prosternat către capul patului."
        },
        "47": {
            "0": "Și a fost după aceste lucruri, că i s-a spus lui Iosef: „Iată, tatăl tău este bolnav.” Și el i-a luat cu sine pe cei doi fii ai lui, pe Menașe și pe Efraim.",
            "1": "Și i s-a dat de veste lui Iacov și i s-a spus: „Iată, fiul tău Iosef vine la tine.” Și Israel și-a adunat forțele și a șezut pe pat.",
            "2": "Și Iacov i-a spus lui Iosef: „Dumnezeu Atotputernicul mi-a apărut în Luz, în țara Canaanului, și m-a binecuvântat.",
            "3": "Și mi-a spus: «Iată, te voi face roditor și numeros, te voi face o multitudine de popoare și voi da această țară urmașilor tăi după tine, [ca] posesiune veșnică.»",
            "4": "Iar acum, cei doi fii ai tăi care ți s-au născut în țara Egiptului până la venirea mea la tine în Egipt, ai mei sunt. Efraim și Menașe, precum Ruben și Simeon, vor fi ai mei.",
            "5": "Iar urmașii tăi care ți s-au născut după ei vor fi ai tăi, după numele fraților lor vor fi ei chemați la moștenirea lor.",
            "6": "Cât despre mine, când am venit din Padan, Rahel a murit în țara Canaanului, lângă mine, pe drum, când mai era o bucată de drum până la Efrat, și am îngropat-o acolo, pe drumul spre Efrat, adică Betleem.”",
            "7": "Israel i-a văzut pe fiii lui Iosef și a spus: „Cine sunt aceștia?”",
            "8": "Și Iosef i-a spus tatălui său: „Ei sunt fiii mei pe care mi i-a dat Dumnezeu aici.” [Israel] a spus: „Adu-i, rogu-te, la mine și îi voi binecuvânta.”",
            "9": "Iar ochii lui Israel erau grei din pricina vârstei, nu vedea [bine]; așa că [Iosef] i-a adus aproape de el și el i-a sărutat și i-a îmbrățișat.",
            "10": "Israel i-a spus lui Iosef: „Nu mi-am închipuit că îți voi mai vedea fața și iată, Dumnezeu m-a făcut să-ți văd și urmașii!”",
            "11": "Iosef i-a dat la o parte de pe genunchii săi și s-a prosternat cu fața la pământ.",
            "12": "Apoi Iosef i-a luat pe cei doi, pe Efraim cu dreapta sa, la stânga lui Israel, și pe Menașe cu stânga sa, la dreapta lui Israel, și i-a apropiat de el.",
            "13": "Israel și-a întins dreapta și a pus-o pe capul lui Efraim, el fiind cel tânăr, iar stânga pe capul lui Menașe. Și a încrucișat mâinile, deși Menașe era întâiul-născut.",
            "14": "Și l-a binecuvântat pe Iosef și a spus: „Dumnezeule înaintea Căruia au mers părinții mei Avraham și Isaac, Dumnezeule care mă păstorești de la începutul meu și până în ziua aceasta!",
            "15": "Îngerul care mă mântuiește de tot răul să-i binecuvânteze pe tineri, și fie numele meu proclamat asupra lor, și numele părinților mei Avraham și Isaac, și ei să se înmulțească mult în mijlocul țării!”",
            "16": "Iar Iosef a văzut că tatăl său și-a pus mâna dreaptă pe capul lui Efraim și i-a displăcut și a apucat mâna tatălui său ca să o mute de pe capul lui Efraim pe capul lui Menașe.",
            "17": "Și Iosef i-a spus tatălui său: „Nu așa, tată, căci acesta este întâiul-născut; pune-ți dreapta pe capul lui.”",
            "18": "Dar tatăl său a refuzat și a spus: „Știu, fiule, știu! Și el va ajunge un popor; și el va fi mare. Și totuși, fratele lui cel mic va fi mai mare ca el și [faima] seminției lui va umple neamurile.”",
            "19": "Și i-a binecuvântat în ziua aceea, spunând: „Prin tine va binecuvânta Israel, spunând: «Să te facă Dumnezeu ca Efraim și ca Menașe!»” Și l-a pus pe Efraim înaintea lui Menașe.",
            "20": "Israel i-a spus lui Iosef: „Iată, eu mor. Dumnezeu va fi cu voi și vă va întoarce în țara părinților voștri.",
            "21": "Iar eu ți-am dat Sihem, în plus față de frații tăi, pe care l-am luat din mâna amoritului cu sabia mea și cu arcul meu.”"
        },
        "48": {
            "0": "Iacov și-a chemat fiii și [le-]a spus: „Adunați-vă și vă voi vesti ceea ce vi se va întâmpla la Sfârșitul Zilelor.",
            "1": "Strângeți-vă și ascultați, fii ai lui Iacov, ascultați-l pe Israel, tatăl vostru.",
            "2": "Ruben – întâiul meu născut ești tu, puterea mea și începutul vigorii mele, întâiul în semeție și întâiul în putere.",
            "3": "Năvalnic precum apa, nu vei mai avea întâietatea, căci ai urcat în patul tatălui tău; așa că L-ai profanat pe Acela care îmi ridică patul.",
            "4": "Simeon și Levi sunt frați, armele lor sunt unelte furate.",
            "5": "În uneltirea lor, sufletul meu să nu intre! În adunarea lor, onoarea mea să nu se alăture! Căci în furia lor au omorât un bărbat și în dorința lor au schilodit un taur.",
            "6": "Blestemată este furia lor căci este aprigă, și mânia lor căci este aspră; îi voi împărți în Iacov și îi voi împrăștia în Israel.",
            "7": "Iuda – frații tăi te vor lăuda; mâna ta este pe grumazul dușmanilor tăi; fiii tatălui tău ți se vor prosterna.",
            "8": "Pui de leu este Iuda; de pe pradă, fiule, te-ai ridicat. Se apleacă, se ghemuiește ca un leu și ca o leoaică – cine [cutează] să-l trezească?",
            "9": "Nu se va îndepărta sceptrul de Iuda și nici înțelept dintre urmașii lui, până când va veni Șilo și lui i se vor supune popoarele.",
            "10": "El își va lega asinul de vița-de-vie și de ramură puiul măgăriței lui; își va spăla haina în vin și tunica în sângele strugurilor.",
            "11": "Ochii [îi vor fi] roșii de la vin și dinții albi de la lapte.",
            "12": "Zevulun va locui pe țărmul mărilor; el va fi liman pentru corăbii și hotarul lui va fi către Țidon.",
            "13": "Isahar este un măgar ciolănos, culcat în îngrădiri.",
            "14": "El a văzut că odihna este bună și că pământul este plăcut; și-a îndoit umărul sub povară și a devenit lucrător plătit.",
            "15": "Dan își va judeca poporul; ca unul [vor fi] triburile lui Israel.",
            "16": "Dan va fi șarpe pe drum, o viperă pe cărare, care mușcă călcâiul calului, ca să-i cadă călărețul pe spate.",
            "17": "Către salvarea Ta nădăjduiesc, DOAMNE!",
            "18": "Gad – o ceată îl va asalta, dar el se va întoarce pe urmele sale.",
            "19": "Din Așer – pâinea sa va fi bogată și el va da delicatese regești.",
            "20": "Naftali este o căprioară slobodă, care rostește vorbe frumoase.",
            "21": "Lăstar roditor este Iosef, lăstar roditor lângă izvor; mlădițele sale se cațără pe ziduri.",
            "22": "L-au amărât, l-au săgetat, l-au hărțuit arcașii.",
            "23": "Dar arcul lui a rămas întins și brațele mâinilor lui întărite din mâinile Puternicului lui Iacov, de acolo, [de la] Păstorul pietrei lui Israel,",
            "24": "de la Dumnezeul tatălui tău și ajutorul tău și cu Atotputernicul care te va binecuvânta [cu] binecuvântările cerurilor de sus, [cu] binecuvântările adâncului ghemuit dedesubt [și] binecuvântările sânilor și pântecului.",
            "25": "Binecuvântările tatălui tău au depășit binecuvântările părinților mei, până la marginea dealurilor lumii. Fie ele pe capul lui Iosef și pe creștetul celui pus deoparte dintre frații săi.",
            "26": "Beniamin este un lup care va sfâșia; dimineața va devora pradă, iar seara va împărți captură.",
            "27": "Toate acestea sunt triburile lui Israel, douăsprezece, și aceasta este ceea ce le-a vorbit tatăl lor și i-a binecuvântat; pe fiecare după binecuvântarea sa i-a binecuvântat.",
            "28": "Și le-a poruncit și le-a spus: „Eu voi fi adăugat la poporul meu. Îngropați-mă cu părinții mei, în peștera care este în câmpul lui Efron hititul,",
            "29": "în peștera care este în câmpul Mahpela, care este față în față cu Mamre în țara Canaanului, pe care a cumpărat-o Avraham cu câmpul de la Efron hititul, ca posesiune funerară.",
            "30": "Acolo i-au îngropat pe Avraham și pe Sara, soția lui; acolo i-au îngropat pe Isaac și pe Rebeca, soția lui; și acolo am îngropat-o pe Lea.",
            "31": "Achiziția câmpului și a peșterii care se află pe el, de la fiii lui Het.”",
            "32": "Și atunci când Iacov a terminat de poruncit fiilor săi, și-a tras picioarele pe pat și s-a stins și a fost adăugat la poporul său."
        },
        "49": {
            "0": "Iosef a căzut pe fața tatălui său și a plâns pe el și l-a sărutat.",
            "1": "Și Iosef le-a poruncit slujitorilor săi, vracilor, să îl îmbălsămeze pe tatăl său; și vracii l-au îmbălsămat pe Israel.",
            "2": "Și i s-au împlinit patruzeci de zile, căci așa se împlinesc zilele îmbălsămării; și l-au jelit egiptenii șaptezeci de zile.",
            "3": "[Când] zilele jelirii sale au trecut, Iosef a vorbit casei lui Faraon, spunând: „Dacă am găsit bunăvoință în ochii voștri, vorbiți, vă rog, la urechile lui Faraon, spunând:",
            "4": "«Tatăl meu m-a pus să jur, spunând: ‘Iată, eu mor! În mormântul meu, pe care mi l-am săpat în țara Canaanului, acolo să mă îngropi!’» Și acum, te rog, lasă-mă să urc și să-mi îngrop tatăl; și apoi mă voi întoarce.”",
            "5": "Și Faraon a spus: „Urcă și îngroapă-ți tatăl, precum te-a pus să juri.”",
            "6": "Iosef a urcat să-și îngroape tatăl, și au urcat cu el toți slujitorii lui Faraon, bătrânii casei sale și toți bătrânii țării Egiptului,",
            "7": "și toată casa lui Iosef, frații săi și casa tatălui lui; numai pruncii lor, turmele lor și cirezile lor le-au lăsat în ținutul Goșen.",
            "8": "Și au urcat cu el și care și călăreți; și cortegiul era foarte numeros.",
            "9": "Au ajuns la Goren-Atad<sup class=\"footnote-marker\">*</sup><i class=\"footnote\">Însemnând „aria de treierat din Atad”</i>, care este dincolo de Iordan și au ținut acolo un discurs funerar, mare și foarte impunător; și [Iosef] a decretat pentru tatăl său un doliu de șapte zile.",
            "10": "Iar locuitorii țării, canaaniții, au văzut doliul din Goren-Atad și au spus: „Doliu greu este acesta pentru Egipt!” De aceea i s-a pus numele Avel-Mițraim<sup class=\"footnote-marker\">*</sup><i class=\"footnote\">Însemnând: „Doliul Egiptului”</i>, care este dincolo de Iordan.",
            "11": "Fiii lui i-au făcut precum le poruncise.",
            "12": "Fiii lui l-au dus în țara Canaanului și l-au îngropat în peștera din câmpul Mahpela, pe care îl cumpărase Avraham de la Efron hititul, ca posesiune funerară, în față cu Mamre.",
            "13": "Și s-a întors Iosef în Egipt – el și frații lui și toți cei care urcaseră cu el ca să-și îngroape tatăl – după ce și-a îngropat tatăl.",
            "14": "Frații lui Iosef au văzut că tatăl lor murise și au spus: „Poate Iosef ne va urî și ne va întoarce într-adevăr tot răul pe care i l-am făcut.”",
            "15": "Și au poruncit să i se spună lui Iosef: „Tatăl tău a poruncit înaintea morții sale, spunând:",
            "16": "«Așa să-i spuneți lui Iosef: ‘Rogu-te, iartă nelegiuirea fraților tăi și păcatul lor, căci rău ți-au făcut!’» Așa că acum, iartă, rogu-te, nelegiuirea slujitorilor Dumnezeului tatălui tău!” Și Iosef a plâns când i-au vorbit.",
            "17": "Apoi s-au dus și frații lui, au căzut în fața lui și au spus: „Iată-ne, îți suntem sclavi!”",
            "18": "Iosef le-a spus: „Nu vă temeți, căci sunt eu oare în locul lui Dumnezeu?",
            "19": "Chiar de mi-ați vrut răul, Dumnezeu l-a schimbat în bine, ca să facă, precum această zi, să trăiască un mare popor.”",
            "20": "Așadar, nu vă temeți! Eu mă voi îngriji de voi și de pruncii voștri.” Și i-a consolat și a vorbit inimilor lor.",
            "21": "Și a locuit Iosef în Egipt, el și casa tatălui său. Și a trăit Iosef o sută zece ani.",
            "22": "Și Iosef i-a văzut pe copiii lui Efraim, până la a treia generație: chiar și fiii lui Mahir, fiul lui Menașe, au crescut pe genunchii lui Iosef.",
            "23": "Și Iosef le-a spus fraților săi: „Eu mor, dar Dumnezeu își va aminti negreșit de voi și vă va face să urcați din țara aceasta către țara pe care a jurat-o lui Avraham, lui Isaac și lui Iacov.”",
            "24": "Apoi Iosef i-a pus pe copiii lui Israel să jure, spunând: „Dumnezeu își va aminti negreșit de voi; și atunci îmi veți ridica oasele de aici.”",
            "25": "Și Iosef a murit la o sută zece ani și l-au îmbălsămat și a fost depus într-un sicriu în Egipt."
        }
    },
    "meta": "Chapter-Verse",
    "work": "Genesis"
}